<!DOCTYPE HTML>
<html>

  <head>
	  <script src="https://unpkg.com/react@16/umd/react.production.min.js"></script>
	  <script src="https://unpkg.com/react-dom@16/umd/react-dom.production.min.js"></script>
	  <script src="https://unpkg.com/babel-standalone@6.15.0/babel.min.js"></script>
      <link rel="stylesheet" type="text/css" href="style.css" />
      <link rel="stylesheet" href="https://maxcdn.bootstrapcdn.com/bootstrap/3.4.1/css/bootstrap.min.css">
      <script src="https://ajax.googleapis.com/ajax/libs/jquery/3.5.1/jquery.min.js"></script>
      <script src="https://maxcdn.bootstrapcdn.com/bootstrap/3.4.1/js/bootstrap.min.js"></script>
      <script src="index.js"></script>
      <meta charset="UTF-8">
      <meta name="viewport" content="width=device-width, initial-scale=1.0">
  </head>
	
  <body>
  <div class="loader">
		<h1 class="fullyCentered" style="opacity: 1;">Se incarca</h1>
	  </div>
	  <style>
		.fullyCentered
		{
			position: absolute;
			z-index: 10001;
			top: 50%;
			left: 50%;
			transform: translate(-50% , -50%);
			transition: 1s;
		}
		.loader
		{
			width: 100vw;
			height: 100vh;
			overflow: hidden;
			background-color: white;
			position: fixed;
			z-index: 1000000;
		}
	  </style>
	  <script>
			
		$(document).ready(function() {$('.loader').css("display" , "none");});
	 
	 </script>
    <nav class="navbar navbar-default navbar-fixed-top">
         <div class="container-fluid">
            <div class="navbar-header">
               <button type="button" class="navbar-toggle" data-toggle="collapse" data-target=".baraNavigatie">
               <span class="icon-bar"></span>
               <span class="icon-bar"></span>
               <span class="icon-bar"></span>  
               </button>
               <li class="navbar-brand Logo" href="#">Bacxvia</li>
			   <style>.Logo:hover{cursor:default;}</style>
            </div>
            <div class="collapse navbar-collapse baraNavigatie">
               <ul class="nav navbar-nav">
                  <li><a href="../index.html">Acasa</a></li>
				  
               <li >
				<a href="../SubiecteMatematica/Matematica.html">Matematica</a>
			  </li>
			  
			  
			  <li class="active">
				<a  href="../SubiecteRomana/Romana.html">Romana</a>
			  </li>
				  
               </ul>
            </div>
         </div>
      </nav>
	  
	  <div class="jumbotron" style="height: 40vh;">
		<h1 class="fcenter fade">Romana</h1>
	  </div>
	  
  <div class="container">
		<center><button class="switch btn btn-info" onclick="switchButtons()" style="margin: 10px; padding: 5px 20px;">Afisati/Ascundeti</button></center>
         
		 <div class="panel-group" id="romana">
		 <div id="Butoane" class="panel panel-default">
			<div class="panel-heading">
                     <h4 class="panel-title text-center">
                        <a data-toggle="collapse" data-parent="#Subiectul3" href="#collapse100">Comentarii subiectul 3</a>
                     </h4>
                  </div>
			<div id="collapse100" class="panel-collapse collapse">
                     <div class="panel-body">
		 
            <div class="panel-group" id="Subiectul3">
               <div class="panel panel-default">
                  <!-- Basme -->
                  <div class="panel-heading">
                     <h4 class="panel-title text-center">
                        <a data-toggle="collapse" data-parent="#Subiectul3" href="#collapse1">Basme</a>
                     </h4>
                  </div>
				  
                  <div id="collapse1" class="panel-collapse collapse">
                     <div class="panel-body">
						
						  <a class="btn btn-default" style="display: block;" onclick="HarapAlb()">Basmul cult - Povestea lui Harap Alb</a>
						
                     </div>
                  </div>
               </div>
			   
               <div class="panel panel-default">
                  <!-- Nuvele -->
                  <div class="panel-heading text-center">
                     <h4 class="panel-title">
                        <a data-toggle="collapse" data-parent="#Subiectul3" href="#collapse2">Nuvele</a>
                     </h4>
                  </div>
                  <div id="collapse2" class="panel-collapse collapse">
                     <div class="panel-body">
                       
					    <a class="btn btn-default" style="display: block;" onclick="AlexandruLapusneanul()">Nuvela istorica si romantica - Alexandru Lapusneanul</a>
						
						<a class="btn btn-default" style="display: block; margin-top: 10px" onclick="MoaraCuNoroc()">Nuvela realist-psihologica - Moara cu Noroc</a>
						
						<a class="btn btn-default" style="display: block;margin-top: 10px" onclick="LaTiganci()">Nuvela fantastica - La Tiganci</a>
                     </div>
                  </div>
               </div>
			   
			   <div class="panel panel-default">
                  <!-- Romane -->
                  <div class="panel-heading text-center">
                     <h4 class="panel-title">
                        <a data-toggle="collapse" data-parent="#Subiectul3" href="#collapse3">Romane</a>
                     </h4>
                  </div>
                  <div id="collapse3" class="panel-collapse collapse">
                     <div class="panel-body">
                        
						<a class="btn btn-default" style="display: block;" onclick="CVN()">Romanul realist - Ciocoii vechi si noi</a>
						<a class="btn btn-default" style="display: block; margin-top: 10px" onclick="Mara()">Romanul realist - Mara</a>
						<a class="btn btn-default" style="display: block; margin-top: 10px" onclick="Baltagul()">Romanul traditional - Baltagul</a>
						<a class="btn btn-default" style="display: block; margin-top: 10px" onclick="Ion()">Romanul realist-obiectiv - Ion</a>
						<a class="btn btn-default" style="display: block; margin-top: 10px" onclick="PadureaSpanzuratilor()">Romanul obiectiv , de analiza psihologica - Padurea spanzuratilor</a>
						<a class="btn btn-default" style="display: block; margin-top: 10px" onclick="UNDINR()">Romanul modernist subiectiv , de analiza psihologica - Ultima noapte de dragoste , intaia noapte de razboi</a>
						<a class="btn btn-default" style="display: block; margin-top: 10px" onclick="EnigmaOtiliei()">Romanul realist-balzacian - Enigma Otiliei</a>
						<a class="btn btn-default" style="display: block; margin-top: 10px" onclick="Maitrey()">Romanul experientei - Maitreyi</a>
						<a class="btn btn-default" style="display: block; margin-top: 10px" onclick="Morometii()">Roman postbelic - Morometii</a>
                     </div>
                  </div>
               </div>
			   
			   <div class="panel panel-default">
                  <!-- Poezii -->
                  <div class="panel-heading text-center">
                     <h4 class="panel-title">
                        <a data-toggle="collapse" data-parent="#Subiectul3" href="#collapse4">Poezii</a>
                     </h4>
                  </div>
                  <div id="collapse4" class="panel-collapse collapse">
                     <div class="panel-body">
                       <div class="panel-group" id="curente">
							<a class="btn btn-default" style="display: block; margin-top: 10px" onclick="Luceafarul()">Poezia romantica - Luceafarul</a>
							<a class="btn btn-default" style="display: block;margin-top: 10px" onclick="Plumb()">Poezia simbolista - Plumb</a>
							<a class="btn btn-default" style="display: block ;margin-top: 10px" onclick="ENSCML()">Poezia modernista - Eu nu strivesc corola de minuni a lumii</a>
							<a class="btn btn-default" style="display: block; margin-top: 10px" onclick="Testament()">Poezia modernista - Testament</a>
							<a class="btn btn-default" style="display: block; margin-top: 10px" onclick="RCLE()">Poezia modernista - Riga Crypto si lapona Enigel</a>
							<a class="btn btn-default" style="display: block; margin: 10px 0" onclick="ASPV()">Poezia traditionalista - Aci sosi pe vremuri</a>
					   </div>
						
					   
                     </div>
                  </div>
               </div>
			   
			   <div class="panel panel-default">
                  <!-- Dramaturgie -->
                  <div class="panel-heading text-center">
                     <h4 class="panel-title">
                        <a data-toggle="collapse" data-parent="#Subiectul3" href="#collapse5">Dramaturgie</a>
                     </h4>
                  </div>
                  <div id="collapse5" class="panel-collapse collapse">
                     <div class="panel-body">
                        <a class="btn btn-default" style="display: block; margin: 10px 0" onclick="OSP()">Comedia - O scrisoare pierduta</a>
                     </div>
                  </div>
               </div>
		</div>
	</div>
	</div>
    </div>
	</div>
		 <div class="Swapper"></div>
		 <script type="text/babel">
			
			var p = 1;
		 
			function switchButtons()
			{
				if(p == 1)
				{
					document.getElementById("Butoane").style.display = "none";
					p = 0;
				}
				else {
				document.getElementById("Butoane").style.display = "block";
				p = 1;}

			}
		 
			const baltagul = (
				<div class="Comentariu">
					<h1>BALTAGUL</h1>
					<p>Romanul românesc interbelic urmează mai multe direcții, între care cea a realismului social și psihologic. O abordare particulară a acestei formule este reprezentată de Baltagul, apărut în 1930, după ce arta narativă sadoveniană triumfase prin volumul Hanu Ancuței, în 1928.</p>
					<p>Baltagul este un roman obiectiv și tradițional, un univers închis de semnificații care propune o situație de viață verosimilă, cu eroi veridici înfățișați coerent într-o relatare cronologică, sobră și detașată, făcută la persoana a treia.</p>
					<h2>Tema</h2>
					<p>Sadoveanu surprinde în această creație a sa satul moldovenesc de la munte, în primele decenii ale secolului al XX-lea, la scurtă vreme după schimbarea calendarului iulian cu cel gregorian (1919). Este urmărită atât viața comunității rurale arhaice, în liniile ei definitorii, cât și o istorie pastorală dramatică: uciderea unui cioban, din lăcomie, de către alți doi, găsirea ucigașilor și supunerea lor în fața judecății umane și divine. Această a doua direcție tematică descoperă și alte aspecte fundamentale pentru derularea epicului: dragostea, călătoria, inițierea.</p>
					<p>În operă se disting motive literare de largă circulație, precum: invidia ca motivație a actului ucigaș, animalul credincios, coborârea în infern (vegherea în râpă a mortului), comuniunea om-natură etc.</p>
					<p>Ca în orice scriere de factură realistă, indicii de spațiu sunt esențiali pentru așezarea ficțiunii în albia realului. Acțiunea se deschide la Măgura Tarcăului, unde o nevastă de oier, Vitoria Lipan, cade pradă gândurilor sumbre provocate de întârzierea neobișnuit de mare a soțului său, plecat la Dorna, pentru a-și spori turmele.</p>
					<p>Odată fixat nucleul narațiunii, Sadoveanu se oprește asupra specificului vieții muntenilor, cu detalii care fac din roman o scriere monografică. Bărbații își câștigă pâinea, doborând brazii și trimițându-i pe plute, la Galați, iar cei mai vrednici întemeiază stâni în munte. Uneori, femeile rămân văduve înainte de vreme. Duc o viață grea „în satul risipit pe râpi sub pădurea de brad”, înseninată totuși de cumetrii și de nunți, precum acelea la care Nechifor Lipan își spunea poveștile înțelepte despre soarta muntenilor, veniți ultimii la împărțirea de către Dumnezeu a darurilor către popoare.</p>
					<p>Aici, la Măgura, a fi gospodar înseamnă a avea casă nouă în sat și oi în munte. Un astfel de bărbat chibzuiește Vitoria pentru fiica ei, Minodora și la o astfel de întocmire visează argatul Mitrea, pentru a putea să se însoare.</p>
					<p>Oamenii trăiesc „cum au apucat”, „ca pe vremea lui Boerebista”, dar unii dintre ei, în special bărbații, care fac drumurile transhumanței, știu și de binefacerile civilizației: trenul, telefonul, telegraful și de rigorile legii impuse prin slujbașii statului.</p>
					<p>Superstițiile și deprinderile de a citi semnele naturii sunt active. Vitoria îl visează pe Nechifor trecând călare o apă neagră, dar nu îi vede fața, observă cântatul cocoșului cu pliscul spre poartă și se încredințează că soțul ei a pierit, înainte ca vreun fapt concret să o poată lămuri. Răsucirea vântului, culoarea brazilor, intensitatea luminii sunt pentru munteancă îndemnuri pentru pornire la drum sau pentru popas, dovezi limpezi că Dumnezeu îi ghidează pașii, pentru găsirea lui Nechifor.</p>
					<p>Indicii temporali evidențiază repere ale vieții spirituale ale localnicilor: („Sâmedru”, Sfântul Andrei, Boboteaza, Postul Mare), fără să realizeze o racordare cronologică strictă a evenimentelor.</p>
					<p>Autorul creează o umanitate pe care o înzestrează cu o fidelitate absolută față de rădăcinile ei. Muntenii sunt trăitori în „locuri strâmte, între stânci de piatră”, unde „bat puhoaiele”. Asemenea oameni sunt totuna cu locurile, capabili să înfrunte orice vitregii ale sorții, „răbdători în suferinți ca și-n ierni cumplite”, făpturi zămislite în mit și aruncate în istorie. Prin ei se evidențiază viziunea despre lume a scriitorului: unitatea firii, legătura trainică și de neînfrânt dintre viață și moarte, credința în puterea binelui, admirația față de sufletele puternice și curate.</p>
					<h2>Titlul</h2>
					<p>Titlul este nominal și desemnează o unealtă a civilizației pastorale căreia îi aparțin personajele. De-a lungul firului epic, baltagul este amintit de mai multe ori. Mama poruncește pentru fiul său un baltag pe care îl sfințește preotul; îi cere să-l ascută bine, pe drum; îl somează pe Gheorghiță să îl „pălească” fără milă cu el pe un tovarăș întâmplător de călătorie, care îi spune Vitoriei la ureche vorbe necuvenite; când flăcăul îi sugerează mamei că nu ar fi nevoie de precauția de a lăsa banii rezultați din vânzarea produselor la preot, fiindcă el are deja baltagul, femeia observă că „acela-i pentru altceva”.</p>
					<p>În același timp, unealta este evocată în mâinile lui Bogza și pe ea nevasta de la Măgura Tarcăului vede „scris sânge”, cu ea, adolescentul îl lovește pe ucigașul tatălui său, în frunte.</p>
					<p>Se înțelege de aici că baltagul e mai mult decât o unealtă de muncă. Este arma pusă în slujba dreptății, care se cere să rămână nefolosită în alt scop până atunci și este totodată instrumentul crimei mârșave.</p>
					<p>Criticul Marin Mincu asociază baltagul grecescului labrys, securea dublă, arma mitică a uciderii monstrului Minotaur, termen în care își are originea cuvântul „labirint”. În viziunea sa, Vitoria parcurge un labirint al timpului interior, în vreme ce în afară „timpul stătu”, un labirint al spațiului, cu îndepărtări și apropieri succesive de locul crimei și, bineînțeles, un labirint sufletesc, al îndoielii, al nevoii de sprijin. „Baltagul, asemănător ca formă securii duble, este făcut să confere nemurire unei legi sacre, aceea a dreptății, împotriva unei arme identice, care a fost folosită însă într-un scop cu totul opus, încălcându-se grav destinația. Aici, baltagul (labrys-ul) este destinat să reinstaureze norma.”</p>
					<h2>Conflictul</h2>
					<p>Conflictul este sugerat încă din primele pagini ale romanului. Nechifor Lipan, plecat din vară, să cumpere oi de la Dorna, nu se mai întoarce nici până la sfârșitul toamnei. Întârzierea lui, nefiresc de lungă, provoacă neliniști neadormite soției sale. Aceasta este inițial sursa conflictului interior trăit de Vitoria. La scurtă vreme, după ce strânge o serie de semne rău prevestitoare, femeia are certitudinea morții bărbatului său. Zbuciumul ei se intensifică însă, căci îl știe pierit mișelește, prăvălit în vreo râpă, fără lumânare și fără slujbă de îngropare. Din acest moment și până la finalul acțiunii, frământările Vitoriei sunt descrise de către autor cu ajutorul opoziției lumină/întuneric: „Ființa ei începea să se concentreze asupra acestei umbre, de unde trebuia să iasă lumina” sau: „Vitoria clipi din ochi asupra unui întuneric care-i izbucnise înăuntru”.</p>
					<h2>Conflictul exterior</h2>
					<p>Conflictul exterior ocupă un spațiu mai redus, fiind plasat spre sfârșitul acțiunii. Înfruntarea de către Gheorghiță a ucigașului tatălui său e pregătită minuțios de către văduva care știe că „va găsi un mijloc ca mintea ei să ajute și brațul lui să lucreze”. Lovitura dată de băiat lui Bogza, cu același baltag cu care fusese doborât Nechifor, nu mai este decât replica fizică a aceleiași pedepse aplicate moral, anterior, în timpul praznicului. Întâi, gospodarul de la Doi Meri suferă tortura psihologică a bănuielilor muntencei și a reconstituirii crimei, făcută publică descumpănitor de minuțios. Abia apoi el se prăvălește sub lovitura lui Gheorghiță și sub furia câinelui Lupu.</p>
					<p>Dacă zbaterea lăuntrică a eroinei ia sfârșit odată cu împlinirea misiunii sale sacre de a orândui cele de cuviință pentru odihna sufletului celui dispărut și odată cu dezvăluirea făptașilor, conflictul exterior nu primește o rezolvare la fel de senină. Bogza îi cere femeii, înaintea morții, iertare pentru fapta lui ticăloasă, dar Vitoria îi refuză liniștea de pe tărâmul de dincolo, spunându-i rece: „Dumnezeu să te ierte”.</p>
					<h2>Subiectul</h2>
					<p>Subiectul reamintește relația de intertextualitate a scrierii lui Sadoveanu (hipertextul, textul cel nou, dezvoltat dintr-o sursă prelucrată) cu balada Miorița (hipotextul, textul de origine, folosit ca reper).</p>
					<p>Romanul își află punctul de plecare în uciderea ciobanului mai bogat, prezentată ca posibilitate doar, în Miorița, ceea ce înseamnă că scrierea sadoveniană prelungește scenariul ipotetic din baladă, dându-i consistența faptului împlinit. Părții lirice din opera populară îi ia locul desfășurarea epică: ciobanul este căutat nu de mamă, ci de soția sa împreună cu fiul, trupul său nu va fi înmormântat „în strunga de oi”, ci în cimitirul satului Sabasa, ucigașii nu sunt lăsați să primească doar pedeapsa divină, ci sunt supuși întâi justiției omenești. Miticul e transplantat în concretul istoric.</p>
					<h2>Expozitiunea</h2>
					<p>Expozițiunea oferă faptelor un cadru: un sat de pe malul Tarcăului, toamna și un protagonist: Vitoria Lipan, soție de oier. <b>Intriga</b> apare chiar înainte ca momentul inițial al subiectului să se fi încheiat, căci lectorul află de mâhnirea femeii, în așteptarea neliniștită a soțului, înainte de a se fi familiarizat complet cu tabloul locurilor și al locuitorilor. În fapt, chiar parabola sociogonică despre darurile făcute de Dumnezeu tuturor neamurilor pământului poate fi considerată un fragment al intrigii. Suferințele traiului muntenilor prefigurează înseși durerile îndurate de familia Lipan.</p>
					<p>Întrepătrunderea expozițiunii cu intriga face ca acțiunea să primească un caracter dramatic încă de la început.</p>
					<h2>Desfasurarea actiunii</h2>
					<p>Desfășurarea acțiunii urmărește faptele Vitoriei, în absența prelungită și nejustificată a lui Nechifor. Munteanca cere sfat de la preot și de la vrăjitoare, dar nu se lasă amăgită de consolările niciunuia. După ce depune o jalbă la prefect, la Piatra, despre dispariția soțului ei, vinde piei și brânză pentru a-și procura banii necesari călătoriei către Dorna, pe urmele bărbatului. O lasă pe Minodora la mânăstirea Văratic și dă gospodăria în grija argatului, apoi, la 10 martie, pleacă împreună cu Gheorghiță spre locuri necunoscute, înfruntând toate primejdiile „ieșirii din gineceu” (N. Manolescu). Trece pe la Bicaz, unde află că Nechifor fusese oaspete la han, apoi pe la Călugăreni, Fărcașa, Borca (unde dă de o cumetrie), Cruci (unde întâlnește un alai de nuntă) și, la Vatra Dornei, descoperă, din registrul de vânzări și cumpărări, că Nechifor plătise 300 de oi, dar vânduse 100 unor ciobani care-l însoțeau. Coboară înspre Neagra, pe urma turmelor, apoi la Borca; la Sabasa îi află de urmă, lui și celor doi tovarăși, dar în satul următor, la Suha, descoperă că nu mai fuseseră văzuți decât doi oieri, gospodari de frunte din localitatea Doi Meri. Întețindu-și căutările, Vitoria dă peste osemintele celui dispărut, între cele două sate, în râpa de la Crucea Talienilor, către care îi conduce câinele lui Lipan, regăsit întâmplător. Munteanca organizează înmormântarea după datină și invită la praznic pe câțiva săteni, pe reprezentanții autorităților, dar și pe cei doi bănuiți: Calistrat Bogza și Ilie Cuțui.</p>
					<p>„Reprezentațiunea trădătoare” (G. Călinescu) pusă la cale la pomenirea mortului, când Bogza este provocat să-și piardă cumpătul și să-și mărturisească fapta, lovit fiind cu baltagul de către Gheorghiță și „sugușat” de câine, este <b>punctul culminant</b>.</p>
					<h2>Deznodamantul</h2>
					<p>Deznodământul reîntoarce viața eroilor la starea de echilibru. Vitoria face planuri de cinstire a mortului, la toate praznicele cerute de datină și de întoarcere acasă, pentru a duce mai departe cele începute.</p>
					<p>Din punctul de vedere al compoziției, romanul este alcătuit din 16 capitole care înfățișează o poveste de viață cu obârșia în mit, fie cel mioritic, așa cum sugerează mottoul („Stăpâne, stăpâne/ Mai chiamă ș-un câne”), fie cel egiptean, al lui Osiris, așa cum demonstrează Alexandru Paleologu în lucrarea sa Mihail Sadoveanu sau treptele lumii către sine. Mottoul are rol de avertisment asupra întâmplărilor tragice ce vor fi dezvăluite lectorului, iar legenda plasată în incipit coagulează sensul tuturor faptelor narate. Un cioban este ucis și i se fură oile, câinele său credincios se străduiește zadarnic să-l apere. Soția celui dispărut îl caută prin lume, împreună cu fiul, rămășițele mortului sunt descoperite în cele din urmă și îngropate, vinovații sunt pedepsiți. Tot acest traseu dramatic de viață este anticipat în povestirea inițială în care sunt surprinse coordonatele existenței aspre a muntenilor trăitori în „locuri strâmte, între stânci de piatră”, unde „bat puhoaiele”.</p>
					<p>Tenta tragică a începutului este atenuată de portretizări umoristice („S-a înfățișat și turcul: Tu să fii prost, dar să ai putere asupra altora, cu sabia.” sau: „Pe rus l-a învrednicit să fie cel mai bețiv dintre toți”) precum și de postura de bătrân înțelept, dar cu puteri limitate a lui Dumnezeu („– Apoi ați venit cei din urmă, zice Domnul cu părere de rău. Dragi îmi sunteți, dar n-am ce vă face. Rămâneți cu ce aveți. Nu vă pot da într-adaos decât o inimă ușoară ca să vă bucurați cu al vostru. Să vă pară toate bune; să vie la voi cel cu cetera; și cel cu băutura; și s-aveți muieri frumoase și iubețe”). Această secvență inițială dezvăluie faptul că destinul muntenilor este ineluctabil, că suferința și bucuria intră laolaltă, într-o proporție indistinctă, în rânduiala lor eternă.</p>
					<p>Începutul creează atât un interesant orizont al așteptării cât și o ambiguizare a vocii narative. La prima impresie, cel ce istorisește pare a fi naratorul. Apoi aflăm că povestirea despre „semnele” dăruite neamurilor era rostită de Lipan la cumetrii ori la nunți și, ceva mai târziu, că legenda este de fapt rememorată de Vitoria. Lectorul este pus astfel în situația de a aștepta să vadă cine este protagonistul și cui îi aparține relatarea.</p>
					<p>Introducerea în lumea eroilor este căutată și denotă o mare grijă pentru atragerea cititorului în universul ficțiunii.</p>
					<p>Spre deosebire de incipit, finalul apare brusc, ca o cădere neașteptată de cortină și este construit nu din perspectiva naratorului, ci a eroinei care, eliberată de greaua sarcină încredințată de dragostea față de soț, de datină și de responsabilitatea față de urmași, se gândește la viitor. Monologul ultim al Vitoriei este expresia biruinței asupra morții, a cugetului curat asupra josniciei.</p>
					<p>Unda de umor produsă de replica finală: „Iar pe soru-ta să știi că nici cu un chip nu mă pot învoi ca s-o dau după feciorul acela nalt și cu nasul mare al dăscăliței lui Topor.” detensionează atmosfera încărcată, chiar sumbră în care se desfășoară acțiunea și totodată amintește firea aprigă, neînduplecată a femeii.</p>
					<h2>Tehnici narative</h2>
					<p>Într-o narațiune destul de simplă, care avansează liniar, cu puține momente de retrospecție (amintirile Vitoriei și ale celor care l-au cunoscut pe Lipan), detaliul semnificativ decupează psihologii, adâncește percepția lectorului asupra eroilor: „Ea însă se socotea moartă, ca și omul ei care nu era lângă dânsa. Abia acum înțelegea că dragostea ei se păstrase ca-n tinereță. S-ar fi cuvenit să-i fie rușine, căci avea copii mari, însă nu mărturisea asta nimănui, decât numai sieși, nopților și greierului din vatră.” Un asemenea procedeu, care lămurește resorturile lăuntrice ale Vitoriei, îl face pe Al. Paleologu să vadă în Baltagul, în primul rând, un roman de dragoste.</p>
					<p>Tehnica punctului de vedere dezvăluie, pe alocuri, un narator implicat („... toate urmau ca pe vremea lui Boerebista, craiul nostru cel de demult.”), chiar ironic („În Suha, domnul Anastase Balmez și-a început cercetările lui cu o dibăcie de care se simțea cu drept cuvânt mândru” ). Uneori, narațiunea suprapune perspectiva auctorială cu cea a eroinei: „Domnul Iorgu Vasiliu părea om așezat, căci purta ochelari și scria într-un catastif. Avea chelie, ceea ce dovedea muntencei că era și prea învățat”.</p>
					<p>Alteori, un eveniment este comentat cu febrilitate, prin prisma comunității: „Spuneau unii și alții că ar fi nevoie să vie vreun judecător de la târg, să cerceteze cum a fost cu vânzarea oilor. ș...ț Nu spune nimene că asemenea gospodari cu vază ar fi în stare a săvârși o faptă rea. ș...ț Afară de asta, a mai spus nu știu cine că numaidecât cinstiții gospodari trebuie să arate martorul ori martorii care s-au găsit față la vânzare și la numărătoarea banilor.”</p>
					<p>Dar naratorul este, în general, obiectiv, având atributele omniscienței și ale ubicuității (omniprezenței).</p>
					<h2>Personajele</h2>
					<p>Pentru T. Vianu, „chipurile lui Sadoveanu exprimă forma supremă a expansiunii vieții și reprezintă, în cadrul de legendă cu care îi înconjoară scriitorul, tipuri de creatori, ființe care își croiesc soarta lor”.  Vitoria Lipan, eroina romanului Baltagul, este o astfel de plămădire, iar fiul ei, Gheorghiță, este pregătit pentru a deveni un asemenea om puternic, pe care soarta, oricât de neîndurătoare, să nu-l frângă. Nechifor Lipan însuși este întruchiparea aceluiași prototip uman.</p>
					<p>În realizarea acestor personaje, Sadoveanu nu se străduiește să le dăruiască un anumit chip, ci mai ales un anume suflet. Portretul fizic al Vitoriei este destul de vag. E o femeie încă destul de frumoasă, „cu ochii ei căprii în care parcă se răsfrângea lumina castanie a părului.”</p>
					<p>Portretul moral este complex și se construiește din comportament, atitudine, relații cu celelalte persoane, limbaj etc. Ca nevastă de oier și gospodină într-un sat patriarhal, de munte, ea este obișnuită cu drumurile lungi ale soțului și, în consecință, cu exercitarea atât a atribuțiilor ei de femeie cât a și a sarcinilor ce îi revin din absența bărbatului. Își crește copiii cu severitate, în spiritul ferm al tradiției, asprimea dovedindu-se în special față de Minodora, vinovată, în ochii mamei, de acceptarea tendințelor moderne: „Acum vă strâmbați una la alta și nu vă mai place catrința și cămașa; și vă ung la inimă lăutarii când cântă câte un valț nemțesc. Îți arăt eu coc, valț și bluză, ardă-te para focului să te ardă! Nici eu, nici bunică-mea n-am știut de acestea și-n legea noastră trebuie să trăiești și tu.” Are grija gospodăriei, păstrează rânduiala sărbătorilor, rămâne fidelă vechiului calendar, cinstește pe pruncul abia botezat ca și pe mirii întâlniți pe drum, fapte care pun în lumină atașamentul Vitoriei față de valorile lumii în care trăiește, dar și devotamentul în îndeplinirea rolului ei de femeie într-o comunitate de tip arhaic, condusă de legi precise.</p>
					<p>Când Nechifor întârzie peste obicei, Vitoria preia și sarcinile și precauțiile sau inițiativele bărbatului: vinde piei de oaie și brânză, lasă banii obținuți astfel, la preot, pentru a nu fi prădată peste noapte, trage cu arma, în întunericul nopții, pentru a-i speria pe hoți, face toate pregătirile necesare drumului, întreprinde o lungă și grea călătorie întru descoperirea celui dispărut.</p>
					<p>Sentimentul ei dominant este dragostea purtată lui Nechifor: „Așa-i fusese drag în tinerețe Lipan, așa-i era drag și acum, când aveau copii mari cât dânșii.” Când intuiește că bărbatul ei este mort, atitudinea sa față de ceilalți devine răutăcioasă. Durerea o face insensibilă la dorințele sau la nevoile celorlalți. Pe Minodora o respinge cu brutalitate când aceasta vrea să o ajute la strânsul mesei, pe Gheorghiță îl lasă să se obosească și să flămânzească peste măsură, la drum, bucurându-se de semnele neodihnei sau ale foamei pe care le citește pe chipul lui. Față de străini e precaută, șireată și, în chip fals, umilă. Comportându-se astfel, poate iscodi despre soțul său, atrage simpatia sau sprijinul celor din jur.</p>
					<p>Cufundarea în sine, rezultată din supunerea în fața bănuielilor sumbre, o face zgârcită la vorbă sau batjocoritoare. Pe Gheorghiță îl apostrofează: „– Dragul mamei cărturar, se vede că mintea ta e-n cărți și-n slove. Mai bine ar fi să fie la tine în cap.” În discuția cu subprefectul Anastase Balmez, este insinuantă și capabilă să-i impună acestuia direcția cercetărilor, vorbindu-i despre existența unui virtual martor al tranzacției oilor, dintre Nechifor și ceilalți doi ciobani, în absența căruia cei doi rămân potențialii vinovați. Scena praznicului o arată de o stăpânire de sine aproape inumană. Vorbele ei, când pline de o simulată bunăvoință, când aspre ca un bici, îl fac pe Calistrat Bogza să se mânie și, în cele din urmă, să se trădeze.</p>
					<p>Autocaracterizarea stă și ea sub semnul disimulării. „Grăiesc și eu ca o minte slabă ce mă aflu” îi spune Vitoria subprefectului alarmat de forța psihică excepțională pe care o descoperă în această femeie.</p>
					<p>Munteanca, neștiutoare de carte, se pleacă în fața puterii de a descifra slovele a fiului său, dar aprecierea lui și desconsiderarea față de sine nu sunt întru totul sincere: „Văd că toți sunteți cu cap și cu învățătură. Numai eu îs o proastă.”</p>
					<p>Caracterizarea prin mentalități/ convingeri dezvăluie credința nevestei de oier că toate câte sunt alcătuiesc o carte ale cărei semne sunt inteligibile pentru cel care știe să privească sau să asculte cu atenție. Viața și moartea fiind consubstanțiale, iar separația lor – aparentă, Sadoveanu îi atribuie Vitoriei puterea de a comunica, în anumite clipe, cu soțul ei: „Din întunericul lui, în care se depărta, pentru întâia oară Lipan se întorsese arătându-și fața și grăind lămurit numai pentru urechile ei”. și, cum omul nu poate fi despărțit de natură, Vitoria află, în puterea vântului sau a soarelui, în culoarea brazilor sau a norilor, porunci pentru drumul ori pentru cercetările sale.</p>
					<p>Reacțiile psihologice ale eroinei sunt urmărite cu finețe de către autor. Într-un singur moment femeia își dovedește slăbiciunea, și anume când găsește osemintele lui Lipan în râpă. Strigându-l pe numele adevărat, Gheorghiță, înfioară muntele cu chemarea ei îndurerată. În rest suferința i se păstrează în straturile cele mai adânci ale sufletului.</p>
					<p>Caracterizată de celelalte personaje, Vitoria apare ca „fărmăcătoare; cunoaște gândul omului” (Gheorghiță); stăpânită de „cei șapte draci” (Nechifor); de o frumusețe încă ispititoare (negustorul David). Aceste perspective diverse îi conturează, în chip esențial, portretul: un om frumos și puternic, cu o voință de neclintit, capabil să citească firea și gândul celui din fața sa.</p>
					<p>N. Manolescu îi concentrează însușirile într-o observație remarcabilă: „Vitoria este o Penelopă pe care împrejurările o împing să plece în căutarea lui Ulise”</p>
					<p>Nechifor Lipan este personajul absent, în jurul căruia, totuși, se ordonează liniile acțiunii. Un oier priceput și un bun negustor, el este construit la dimensiuni de baladă: merge noaptea la drum, fără frică, disprețuind pericolul, se repede cu baltagul asupra unor hoți care îi ies în drum, făcându-i să se retragă înspăimântați, e bucuros de tovărășia veselă și de cântecul lăutarilor, ba chiar și de compania unor ochi verzi, străini, care-l fac să întârzie în drumul spre casă.</p>
					<p>Portretul fizic se află în consonanță cu trăsăturile morale ale bărbatului: „mustața aceea neagră”, „ochii aceia cu sprâncene aplecate”, „înfățișarea lui îndesată și spătoasă.” În viziunea lui Al. Paleologu (Treptele lumii sau calea către sine a lui Mihail Sadoveanu), Nechifor este o paradigmă mitică, un zeu al vegetației, aidoma lui Osiris. Moartea lui ritualică este urmată de o firească renaștere, înlesnită de îndeplinirea ceremonialului funerar de către Vitoria/ Isis, la capătul căutărilor întreprinse cu ajutorul lui Gheorghiță/ Horus și al animalului psihopomp (păzitor al sufletului defunctului), Lupu/ Anubis. Sadoveanu însuși menționează trecerea dinspre tată spre fiu a însușirilor, ca într-un permanent proces de unificare a vieții și a morții: „sângele și carnea lui Nechifor Lipan se întorceau asupra lui în pași, în zboruri, în chemări.”</p>
					<p>Gheorghiță este un personaj secundar, un adolescent care parcurge, călăuzit de mama sa, drumul inițierii. În călătoria lor, băiatul află că „femeile-s mai viclene (... ), iar bărbați îs mai proști; însă mai tari de vârtute”, că tăcerea, disimularea, răbdarea sunt manifestări mai prețioase uneori decât fapta, că durerea, suferința, grijile, renunțările fac și ele parte din rostul omului. Treapta cea mai înaltă a traseului său de maturizare este veghea în râpă a osemintelor, coborârea în infern, căci accesul la un nivel superior de conștiință este condiționat de contactul direct cu moartea. Simbolic, flăcăul preia puterile celui dispărut și de aceea el reușește să-l înfrunte atât moral cât și fizic pe ucigașul tatălui său și să-l doboare.</p>
					<p>Vitoria, Nechifor, Gheorghiță sunt oameni ai muntelui, individualități dar și esențe transistorice. Uniți prin nume (Vitoria = biruință; nike–phoros = purtător de victorie; Gheorghe =	învingătorul balaurului), ei reprezintă forța eternă a binelui, principiul solar care se afirmă asupra răului și întunericului. În Baltagul, perspectiva narativă este dindărăt, naratorul știe totul despre eroii săi. Cu toate acestea, preocupat mai mult de acțiune decât de mișcările sufletești ale personajelor, naratorul auctorial trece relativ repede peste descrierea zbuciumului lor. Notația laconică ține locul investigației psihologice. În scena îngropării lui Lipan, Vitoria este surprinsă astfel: „Atuncea, apropiindu-se, și-a pus mâna în creștet și și-a mânat broboada neagră pe ceafă. Aducându-și după asta degetele ca niște ghiare asupra frunții, a părut că vrea să-și smulgă ochii”.</p>
					<p>Descrierea ocupă însemnate spații, totuși, fiind creatoare de atmosferă. Sadoveanu prinde răsufletul pădurii, vuietul apelor, răsfățul poienii la soare, delicatețea primilor clopoței albi. Toate acestea au un rol adânc semnificativ; clopoțeii albi, soarele darnic devin aproape imediat termeni de comparație cu stările personajului: „Trupul ei ar fi vrut să cânte și să înmugurească; simțea intrând în el soare și bucurie, dar în același timp se ofilea în ea totul, grabnic, ca clopoțeii pe care-i ținea între degete și care pieriseră.”</p>
					<p>Narațiunea se desfășoară destul de rapid, încât să păstreze trează curiozitatea lectorului asupra rezolvării conflictului, chiar dacă certitudinea despre moartea lui Nechifor se stabilește aproape de la începutul romanului.</p>
					<p>Dialogul are o pondere însemnată, e viu și autentic. Realizarea schimbului de replici din scena praznicului este magistrală. Prin dialog se dezvăluie abilitatea și viclenia Vitoriei precum și stânjeneala, apoi furia nestăvilită a lui Bogza</p>
					<p>În general, limbajul personajelor se suprapune limbajului naratorului. Ambele discursuri lasă impresia de vechime, de fixare în spațiu, de înțelepciune. Arhaismele („câne”, „țintirim”, „oloi”, „pălitură”) și regionalismele („oleacă”, „bulz”, „repegior”, „sumăieș”) unifică planul eroilor și cel al povestitorului. Destul de rar apar și neologisme, în limbajul naratorului îndeobște („portret”, „recomandare”, „noțiune”, „delicat”) sau al eroilor desprinși într-o anumită măsură de lumea țărănească, cum sunt subprefectul sau escrocii la jocul de zaruri, din Galați („a ponta”, „neonest”, „just”, „a conveni”).</p>
					<p>Stilul indirect liber apare ca o confirmare a suprapunerii vocii naratorului cu vocile personajelor, procedeul având ca rezultat pătrunderea în conștiința eroilor și reliefarea unui conținut psihologic. În stil indirect liber este prezentată neliniștea lui Bogza: „Prost și tâmp ar fi să-și închipuie că ea a fost de față. Mai prost și mai tâmp să creadă că mortul ar fi putut vorbi. Asta n-o mai crede nimeni în ziua de azi. ș...ț Să fie adevărat cum spune Ileana, și cum arăta Gafița când nu era încă așa de otrăvită de dușmănie, să fie adevărat că se pot face vrăji și sunt oglinzi în care poți privi lucruri trecute și viitoare? Un bărbat nu poate crede asta...”</p>
					<p>Baltagul este o experiență romanescă valoroasă, în contextul prozei românești interbelice și rămâne „prin repeziciune și desăvârșit echilibru al expresiei, una din cele mai bune scrieri ale lui Sadoveanu”.</p>
					







				</div>
			);
			
			function Baltagul()
			{
				ReactDOM.render(baltagul , document.getElementsByClassName("Swapper")[0]);
			};
			
			const harapAlb = (
				<div class="Comentariu">
					<h1>POVESTEA LUI HARAP-ALB</h1>
					<p>Prin intermediul poveștilor și al povestirilor sale, Ion Creangă (1837-1889) repune în circulație „observațiuni morale milenare” (G. Călinescu). Cu mijloace populare, mult nuanțate și șlefuite, povestitorul moldovean creează o operă inconfundabilă, îndepărtându-se radical de etichetarea, făcută de junimiști, drept „scriitor poporal”.</p>
					<p>Povestea lui Harap-Alb apare în 1877, în revista Convorbiri literare, fiind un basm cult. Scrierea păstrează trăsăturile fundamentale ale speciei în variantă populară: întâmplări fabuloase, personaje cu puteri supranaturale, conflictul dintre bine și rău, victoria finală a binelui. Dare ea se individualizează prin dimensiunile ample rezultate din prelungirea conflictului, din sporirea numărului de probe la care este supus eroul, din amânarea deznodământului; prin construirea unui protagonist fără puteri supranaturale, chiar fără calități excepționale; prin ponderea surprinzătoare a dialogului; prin dinamismul acțiunii și verva povestirii; prin individualizarea personajelor; prin localizarea și umanizarea fantasticului; prin oralitate și umor; prin digresiunile care întrerup firul acțiunii și mijlocesc comunicarea directă a naratorului cu cititorul.</p>
					<h2>Tema</h2>
					<p>Tema dezvoltată este, la modul general, lupta dintre bine și rău. În calitate de autor cult, Creangă grefează pe această schemă povestea unei inițieri. Din acest motiv, binele și răul nu mai sunt semne contrare, în raport de excludere, ca în basmul popular, ci forme de manifestare care se completează. Fiul de crai este însuși principiul solar din basmul popular, dar el nu pornește la drum pentru a readuce lumina în lume, strivind forțele răului și ale întunericului, ci pentru a o primi în sine. Traseul lui inițiatic presupune „învățarea” unor experiențe de viață necesare, modelarea morală, acumularea de virtuți care să-i permită să devină un împărat bun și iubit. Abia la capătul acestui drum, el poate dărui, la rândul său, lumina dreptății și a înțelepciunii.</p>
					<p>De altfel, nici nu există, în această operă, o confruntare propriu-zisă, fizică, între bine și rău. Spânul, Ursul, Cerbul, împăratul Roș reprezintă pentru erou tot atâtea provocări de a face față unor situații limită, de a se verifica pe sine și de a cântări rolul prieteniei (Calul) sau al providenței (Sfânta Duminică).</p>
					<p>Ca în orice basm, în Povestea lui Harap-Alb apar motive caracteristice precum: împăratul fără urmași, animalul năzdrăvan, superioritatea mezinului, călătoria, încercările eroului, pedeapsa, recompensa, căsătoria, cifrele magice (cifra trei).</p>
					<p>Textul face să răzbată viziunea despre lume a unui autor care, încă din formula inițială „Amu cică era odată...,” face separația lumii închipuite de cea reală și a timpului evenimentelor („pe vremurile acele”) de timpul povestitorului („în ziua de astăzi”). Cum Harap-Alb trăiește o adevărată „poveste” și ea trebuie să fie captivantă, lumea căreia îi aparține el este calificată prin însușiri ce ating punctul maxim: „războaie grozave”, „drumurile pe ape și pe uscat ș...ț foarte încurcate”.</p>
					<p>Contemporaneitatea/ realitatea este lipsită de asemenea amenințări, dar, în același timp, demitizată. Se călătorește „așa de ușor și fără primejdii”, deci fără întâmplări senzaționale.</p>
					<p>În circumstanțele date, aventura eroului este cu atât mai impresionantă și biruința lui mai impunătoare.</p>
					<p>Ironia apare firesc în pasajul final al textului, în care fabulosul și realul se întrepătrund. La nunta împărătească au fost poftiți „crai, crăiese și-mpărați, oameni în samă băgați” dar și „un păcat de povestariu” – îndeletnicire nerăsplătită îndeajuns în toate timpurile, deci „fără bani în buzunariu”. și în timp ce la această petrecere fără sfârșit „cine se duce acolo bè și mănâncă”, „pe la noi, cine are bani bea și mănâncă, iară cine nu, se uită și rabdă”. Antiteza „acolo” – „pe la noi” stabilește diferența de netrecut între născocire, unde totul este posibil, și adevărul vieții imediate ce contrazice deliciul imaginației.</p>
					<h2>Titlul</h2>
					<p>Titlul, nominal, este alcătuit dintr-o alăturare a unui substantiv comun, „povestea”, cu unul propriu, „Harap-Alb”. Termenul prim promite lectorului o istorie deosebită, un destin remarcabil, care merită efortul naratorului de a-l relata, dar și strădania cititorului de a-l cunoaște. „Harap-Alb” este un nume format din substantivul „harap” (formă literară: „arap” ) cu înțelesul „rob”, „slugă neagră” și adjectivul „alb”, sugestie a stării de inocență a eroului. Asocierea celor doi termeni este oximoronică și poate evoca inerenta coexistență a binelui cu răul, în orice personalitate, complexitatea vieții care se manifestă dincolo de separația netă a adevărului de minciună și a esenței de aparență. Totodată, numele reflectă cele două stadii majore ilustrate de protagonist: novicele și inițiatul. Novicele devine rob, pentru că nu are suficientă experiență de viață și nu distinge suficient de clar valoarea de nonvaloare. El trebuie să parcurgă stadiul suferinței (negru) pentru a-i înțelege semnificația și proporțiile, să cunoască postura de slugă devotată, până când va fi un stăpânitor chibzuit. Inițiatul va ști să cântărească binele și răul, întrucât le-a trăit nemijlocit pe amândouă și se va pune necondiționat în slujba binelui („alb” ).</p>
					<p>Eroul primește acest nume abia în scena în care debutează cu adevărat procesul lui de formare (coboară în fântână ca fiu de crai și, jurându-i credință Spânului, iese ca rob) și îl pierde atunci când traseul inițiatic s-a încheiat (recompensarea și nunta).</p>
					<p>În consecință, chiar titlul sugerează caracterul de Bildungsroman al operei (Bildungsroman = roman al formării, al inițierii). </p>
					<p>Povestea lui Harap-Alb este istoria unei etape de viață, când adolescentul entuziast și neexperimentat se transformă într-un adult cumpănit și abil.</p>
					<h2>Conflictul</h2>
					<p>Conflictul este generat de scrisoarea primită de la Verde-împărat care își roagă fratele să-i trimită pe unul dintre fiii săi ca urmaș vrednic la tron. Ambiția fiecăruia dintre cei trei băieți ai craiului este bine surprinsă de Creangă, scoțându-se la iveală competiția în care îi pune șansa de a deveni conducătorul unui regat și, implicit, feciorul cel mai demn de stima tatălui.</p>
					<p>Eșecul fratelui celui mai mare și apoi al mijlociului determină mâhnirea și reproșurile craiului: „... ia spuneți-mi, rușinea unde o puneți? Din trei feciori câți are tata, nici unul să nu fie bun de nimica?! ș...ț Să umblați numai așa, frunza frăsinelului, toată viața voastră și să vă lăudați că sunteți feciori de craiu, asta nu miroasă a nas de om...”</p>
					<p>Conflictul lăuntric al mezinului este surprins, în acest episod, prin notații organice: se face „roș cum îi gotca” și „începe a plânge în inima sa”. Dar acest tip de conflict rămâne secundar, descoperit încă o dată, doar în scena în care Harap-Alb, copleșit de dificultățile misiunilor încredințate de Spân, se lasă tentat de gândul sinuciderii: „Se vede că m-a născut mama într-un ceas rău sau nu știu cum să mai zic, ca să nu greșesc înaintea lui Dumnezeu. Mă pricep eu tare bine ce ar trebui să fac, ca să se curme odată toate aceste.” Însă basmul nu este interesat de adâncimi psihologice, ci de spectaculosul întâmplărilor și al conflictelor exterioare, așa că accentul se deplasează asupra semeției faptelor și a pitorescului eroilor.</p>
					<p>Conflictul exterior reunește mai multe opoziții, cu cât acțiunea înaintează, dar toate se leagă de prezența sau de intervenția câtorva personaje: Spânul, împăratul Roș, fiica acestuia. Simbolistica omului spân și a celui cu părul roșu derivă din concepția populară. Aceștia sunt oameni „însemnați”, poartă o pecete demonică.</p>
					<p>Sfătuit de tatăl său, la plecarea de acasă, să se ferească „de omul roș, iară mai ales de cel spân”, fiul de crai nu îi poate ocoli. Tot în vorbele craiului răsună avertismentul: „... în călătoria ta ai să ai trebuință și de răi și de buni”, ceea ce înseamnă că în înțelepciunea lui, tatăl intuiește că fiul îi va nesocoti îndemnul, dar întrevede folosul acestei neascultări. și bunii (Calul, Sfânta Duminică) și răii vor contribui la formarea celui căruia i-a fost sortit să ajungă împărat. Antinomia ireductibilă, principiu benefic/ principiu malefic, din basmul popular, este înlocuită în opera lui Creangă cu opoziția neofit/ inițiator.</p>
					<p>Spânul nu este cu adevărat dușmanul de moarte al tânărului întâlnit în pădurea labirintică, pe care atât de ușor l-ar fi putut ucide, după ce a aflat de la el cine este și încotro se duce și i-a smuls scrisoarea craiului către împăratul Verde. De aceea, strădaniile lui pline de ură de a-l face pe Harap-Alb să-și piardă viața par absurde. Ele trebuie înțelese ca impulsuri spre noi confruntări cu necunoscutul, cu felurite primejdii, chiar cu imposibilul. Spânul este cel mai aspru modelator al protagonistului și nu un veritabil antagonist. Rostul lui în viața fiului de crai este precizat încă de la începutul stabilirii relației inverse, când Spânul devine stăpânul iar Harap-Alb, sluga: „... și atâta vreme să ai a mă sluji, până când îi muri și iar îi învie.” Cu alte cuvinte, mezinul craiului va fi rob până când va muri ca fiu de crai și va renaște ca împărat sau va dispărea ca adolescent naiv și se va afirma ca adult responsabil, capabil să-și asume singur sarcini dificile.</p>
					<p>Înverșunarea Spânului contra vrednicei sale slugi, gesturile sale exagerate (îl pălmuiește doar ca să țină minte ce i-a poruncit), vorbele necuvenit de aspre și răutăcioase („fecior de om viclean”, „slugă netrebnică”, „slugă vicleană”) fac ca întregul comportament al personajului să devină neverosimil. Calul îi dezvăluie băiatului, într-un moment al inițierii pe care îl consideră potrivit revelațiilor, adevărata menire a Spânului: „și unii de aceștia sunt trebuitori pe lume câteodată, pentru că fac pe oameni să prindă la minte.” Harap-Alb învață astfel lecția umilinței, a respectării cuvântului dat, a supunerii în fața unei forțe superioare pe care s-o domine prin înțelepciune și răbdare.</p>
					<p>Spânul îi impune protagonistului cele trei încercări caracteristice oricărui traseu inițiatic, însă împăratul Roș prelungește „muncile” eroului cu alte obstacole, la fel și „farmazoana”, fiica împăratului Roș. Aceeași obstinație de a scăpa de grupul nedorit de pețitori, pe căi ocolite, cu capcane ingenioase (somnul în casa încinsă de aramă, ospățul de proporții fabuloase etc.) se poate sesiza și în cazul împăratului Roș. La curtea acestuia, în fața altor încercări dificile (cinci la număr), protagonistul descoperă valoarea prieteniei și a solidarității, diferența dintre esență și aparență.</p>
					<p>„Farmazoana” așază și ea, aparent, o piedică în calea eroului. Promite că-l va urma numai dacă smicelele de măr magice, apa vie și apa moartă vor fi aduse mai iute de calul lui și nu de turturica ei. Dar, de fapt, acestea vor fi instrumentele miraculoase pe care fata le va folosi spre a-l învia pe Harap-Alb, după ce Spânul îi va tăia capul.</p>
					<p>Se înțelege de aici că vrăjmășiile din jurul fiului de crai sunt false și că fiecare dintre opozanți participă într-o anumită măsură și cu bună știință la șlefuirea caracterului tânărului prinț.</p>
					<h2>Construcția subiectului.</h2> 
					<p>Subiectul se organizează în câteva nuclee mari, caracteristice oricărui basm: prezentarea mediului familial din care va ieși protagonistul – expozițiunea; lipsa care dă naștere conflictului (împăratul Verde nu are descendenți pe linie masculină, deci nici urmaș la tron) – intriga; călătoria mezinului până la marginile lumii, spre a-și primi învestitura și depășirea probelor – desfășurarea acțiunii; moartea și renașterea simbolică a eroului precum și pedepsirea „răufăcătorului” – punctul culminant; răsplata (primirea împărăției) și nunta – deznodământul.</p>
					<h2>Expozitiunea</h2>
					<p>Deși schema narativă e tipică speciei, iar tema și motivele literare utilizate de Creangă au circulație universală, Povestea lui Harap-Alb rămâne indiscutabil o creație originală. Încă din expozițiune se face trecerea dinspre lumea fabuloasă a poveștii spre universul real.</p>
					<p>Craiul este un bărbat văduv, cu trei feciori, îngrijorat ca nu cumva „niciunul să nu fie bun de nimica” și pus, prin scrisoarea trimisă de fratele său, în postura de a verifica el, cel dintâi, calitățile fiului care-i va urma, la tron, lui Verde-împărat. El reprezintă așadar tatăl grijuliu și responsabil, preocupat de viitorul propriilor copii și de reușita lor în viață, în conformitate cu virtuțile.</p>
					<p>În schimbul inițial de replici dintre tată și fii, fratele craiului devine „moșul vostru”, denumire ce realizează o desacralizare, o coborâre rapidă a acțiunii și a personajelor în universul familiar lectorului, al vieții obișnuite.</p>
					<p>Ca în orice basm, totuși, coordonatele spațiale („într-o țară”, „într-o altă țară, mai depărtată”, „la o margine a pământului”, „la altă margine”) și cele temporale („odată”) rămân vagi. Nararea făcându-se, în general, la timpul prezent, lasă impresia unui imediat al desfășurării evenimentelor care se petrec chiar sub privirile lectorului-spectator.</p>
					<h2>Intriga</h2>
					<p>Intriga se leagă de motivul lipsei, ce antrenează acțiunile menite să anuleze dezechilibrul. Împăratul Verde nu are decât fete și atunci unul dintre băieții craiului, cel mai destoinic, este chemat să preia conducerea împărăției unchiului „căzut la zăcare”. Expozițiunea și intriga se întrepătrund, într-o derulare rapidă a firului evenimentelor.</p>
					<h2>Desfasurarea actiunii</h2>
					<p>Desfășurarea acțiunii cunoaște câteva momente importante care compun povestea unei inițieri: trecerea podului, intrarea în labirint, întâlnirea călăuzei mincinoase, coborârea în fântână și dobândirea altei identități, trecerea celor trei probe inițiatice, din care ultima se amplifică, adăugându-i-se alte șase „munci”.</p>
					<p>Craiul, deghizat cu o blană de urs, îi așteaptă sub un pod, la ieșirea din împărăție, pe feciorii săi care, pe rând, își anunță plecarea către ținutul unchiului lor. Numai mezinul, cu un fond sufletesc mai curat și primind sfaturile Sf. Duminici ivite în calea lui ca o cerșetoare „gârbovă și neputincioasă”, depășește amenințarea căreia nu-i făcuseră față frații mai mari. El îi cere tatălui, la îndemnul bătrânei, calul, armele și hainele de mire cu ajutorul cărora maturul făcuse cândva același drum. Astfel echipat, el reface experiența inițiatică a părintelui său, câștigând prin calul năzdrăvan un prieten de nădejde și un bun cunoscător al tuturor obstacolelor destinate tânărului său stăpân.</p>
					<p>Trecerea podului semnifică începutul experienței de formare care, în opinia lui Mircea Eliade, se face departe de spațiul familiar neofitului.</p>
					<p>În chip firesc, următoarea probă este intrarea în labirintul pădurii dese. În acest spațiu își va face apariția călăuza mincinoasă, în fapt principalul „pedagog” al tânărului: Spânul. Acesta are o știință a vieții necunoscută neinițiatului, de aceea îi va fi ușor, ieșindu-i în cale de trei ori, de fiecare dată cu o altă înfățișare, să-l ademenească pe prinț și să-l facă să-l tocmească slugă. Fântâna în care coboară fiul de crai, îndemnat de Spân să se răcorească, este echivalentul grotei, spațiu întunecat, cu virtuți materne, un fel de pântece simbolic ce pregătește o nouă naștere. Din ea va ieși la lumină tânărul cu o altă identitate: „De-acum înainte să știi că te cheamă Harap-Alb; aista ți-i numele și altul nu”.</p>
					<p>Pierzându-și numele și rangul, el va trebui să dea ascultare absolută asprului inițiator. Spânul îi va pretinde neofitului să aducă „salăți” din Grădina Ursului, pielea cu pietre prețioase și capul cerbului fermecat iar apoi pe fiica împăratului Roș, de soție.</p>
					<p>În cazul primelor două probe, este ajutat de Sfânta Duminică, dar și de calul năzdrăvan, pentru a înfrânge puterea malefică atât a ursului (simbol al întunericului), cât și a cerbului (simbol al arborelui vieții, al drumului spre lumina zilei). Ultima încercare presupune o dificultate crescândă și un număr sporit de inițiatori. Împăratul Roș le cere lui Harap-Alb și ajutoarelor lui (Gerilă, Flămânzilă, Setilă, Ochilă, Păsări-Lăți-Lungilă) să doarmă în casa de aramă încinsă, să facă față unui ospăț uriaș, să despartă fără greș macul de nisip, să o păzească pe timpul nopții pe fata de împărat cu puteri de vrăjitoare, să o deosebească de alta leită. Toate aceste obstacole sunt trecute cu bine, ele vizând calitățile excepționale ale tovarășilor de drum ai eroului sau puterile donatorilor (furnicile, albinele). Urmează solicitarea fetei împăratului Roș de a i se aduce, de unde se bat munții în capete, smicelele de măr, apa vie și apa moartă, probă în care se verifică, de fapt, istețimea calului.</p>
					<h2>Punctul culminant</h2>
					<p>Punctul culminant reprezintă momentul suprem al inițierii, moartea simbolică a lui Harap-Alb, înfăptuită de către Spânul care îi taie capul, ca pedeapsă pentru dezvăluirea imposturii lui. Tot aici este integrată și pedepsirea Spânului de către calul năzdrăvan care îl urcă până la nori și apoi îi dă drumul din înalt. Este, simbolic vorbind, ieșirea din scenă a inițiatorului după ce a adus novicele la treapta cea mai de sus a pregătirii sale pentru viață. Dispariția lui Harap-Alb echivalează cu dezlegarea lui de jurământul de credință față de Spân, cu moartea lui ca slugă și renașterea ca făptură princiară, aptă să devină conducătorul unei împărății.</p>
					<h2>Deznodamantul</h2>
					<p>Deznodământul reîntoarce acțiunea la caracterul ei convențional: eroul primește regatul și are loc nunta cu fiica împăratului Roș. Realitatea este reconvertită în fabulos, căci nunta, începută în illo tempore, nu s-a încheiat nici astăzi.</p>
					<p>Având în vedere substanța realistă a întâmplărilor, descifrabilă dincolo de veșmintele lor fabuloase, se poate afirma că avem de-a face cu un basm nuvelistic</p>
					<p>Compozițional, Povestea lui Harap-Alb se definește prin prezența formulelor specifice basmului. Cea de introducere face translația bruscă pe tărâmul ficțional: „Amu cică era odată într-o țară un craiu, care avea trei feciori”. Forma regională a adverbului „amu” precum și prezența lui în debutul frazei inițiale face ca discursul narativ să dobândească, dintru început, caracter de spunere.</p>
					<p>Incipitul realizează o pendulare sesizabilă, în mai multe rânduri, de-a lungul narațiunii: dinspre lumea reală către aceea închipuită și invers, prin intervențiile unui povestitor care se adresează parcă unui auditoriu familiar și captivat: „Dar ia să nu ne depărtăm cu vorba și să încep a depăna firul poveștii”. Naratorul și lectorul aparțin așadar ordinii concrete, personajele – universului imaginar. și cu toate acestea, fabulosul nu este decât un real deghizat.</p>
					<p>După ce deschide textul cu forme verbale de imperfect, cuvenite stabilirii unui cadru spațio-temporal, oricât de vag, autorul recurge la perfectul compus și la perfectul simplu, spre a sugera îndepărtarea în timp a faptelor („...împăratul a scris carte...”; „craiul, primind cartea, îndată chemă tustrei feciorii...”), iar mai apoi valorifică din plin formele de prezent, transformând povestirea într-un spectacol fascinant care se joacă sub ochii cititorului/ spectator. Prezentul devine timpul unificator al tuturor instanțelor narative: povestitor/ cititor/ personaj.</p>
					<p>Formula mediană este repetitivă și, prin conținut, creează sincope între realitate și ficțiune: „Dumnezeu să ne ție, ca cuvântul din poveste, înainte mult mai este”. După fiecare apariție a sa, incursiunea în imaginar este mai pasionantă, întreruperea îndeplinind rolul unei necesare pauze în derularea spectatorului: „Dar ia să vedem, ce se mai petrece la masă după ducerea lui Harap-Alb?</p>
					<p>– Hei, hei! zise Spânul în sine, tremurând de ciudă: nu te-am știut eu că-mi ești de aceștia, că de mult îți făceam felul!”</p>
					<p>Finalul închide rama poveștii, întorcându-l pe cititor în temporalitatea lui istorică unde, pentru veșnicie, vor exista bogați și săraci, huzureală și lipsuri.</p>
					<p>Formula de încheiere, specifică basmului, este construită sub forma prozei rimate, cu efect muzical, armonios: „și a ținut veselia ani întregi și acum mai ține încă; cine se duce acolo bè și mănâncă”. Încheierea propriu-zisă este dizarmonică, sub aspect sonor: „Iar pe la noi, cine are bani bea și mănâncă, iară cine nu, se uită și rabdă”, semn că, odată ce istorisirea a ajuns la sfârșit, plăcerea spunerii se curmă și ea. Lumii idilice a poveștii îi ia locul, irevocabil, tărâmul arid al realității.</p>
					<p>Personajele acestui basm se grupează în câteva categorii specifice: eroul solar – Harap-Alb; răufăcătorul – Spânul; ajutoarele – calul, Sfânta Duminică, Gerilă, Flămânzilă, Setilă, Ochilă, Păsări-Lăți-Lungilă; donatorii – crăiasa furnicilor și crăiasa albinelor; personajul căutat: fata împăratului Roș. Dincolo de funcția lor propriu-zisă, ele trăiesc prin limbaj, sunt scheme umanizate prin rostire. Dialogul le dă viață și le impune ca veritabile prezențe:</p>
					<p>Deoarece în basmul lui Creangă, fabulosul stabilește numeroase puncte de contact cu realul, protagonistul nu are însușiri supranaturale și nici nu reprezintă un ideal masculin de frumusețe ori de vitejie. În același timp, ființele năstrușnice: Gerilă, Flămânzilă, Setilă, Ochilă, Păsări-Lăți-Lungilă sunt hiperbolizări ale unor defecte (omul veșnic friguros, nesătul etc.) sau calități umane (acuitatea vizuală deosebită etc.). Angajate în conversație, personajele lui Creangă sunt oameni obișnuiți, din lumea satului, plini de vervă și de umor.</p>
					<p>Împăratul Verde susține că vicleanul cerb „este solomonit, întors de la țâță sau dracul mai știe ce are de-i așa de primejdios”; Gerilă întreabă, viclean, despre împăratul Roș: „Dar n-aveți știință că înălțimea-sa este tata flămânzilor și al însetaților?” Împăratul Roș se autoîndeamnă: „Dar, până ună-altă, ia să mă duc să văd; ales-au năsipul din mac acei nespălați, care-mi rod urechile să le dau fata?”</p>
					<p>Fiecare dintre personaje are rolul său, bine stabilit, în această aventură de formare care ia proporții neobișnuite. Craiul îi dăruiește mezinului o blană de urs, căci știe că îi va fi de folos (proba aducerii salatelor); crăiasa furnicilor și mai apoi a albinelor îi dăruiesc, fiecare, câte o aripă (proba separării macului de nisip și a identificării fetei de împărat); făpturile himerice îl avertizează pe Harap-Alb, fiecare la rândul său, că nu va reuși să treacă obstacolul pe care îl are în față (proba aducerii „farmazoanei” ca soție pentru Spân), dacă nu-i va lua ca tovarăși; fiica împăratului Roș cere să i se aducă smicelele de măr, apa vie și apa moartă, înțelegând că va avea nevoie de ele (proba morții și a reînvierii simbolice a eroului). Niciuna din experiențele protagonistului nu este întâmplătoare, chiar calul îi mărturisește că drumul pe care îl vor face împreună nu îi este necunoscut, deoarece l-a mai făcut odată, cu craiul, în tinerețe. Fiul repetă experiența tatălui, în fapt aceea a maturizării și o parcurge alături de tovarăși sau de prieteni mai blânzi sau mai neînduplecați, toți cu misiunea strictă de a-i cultiva trăsăturile valoroase.</p>
					<p>Mezinul craiului este personajul principal. Înainte de a fi caracterizat prin nume, el se definește prin fapte și prin vorbe. Suferă din pricina neputinței fraților mai mari de a se dovedi vrednici de încrederea tatălui, dar și din cauza reproșurilor întemeiate ale acestuia din urmă și își dezvăluie, către Sfânta Duminică, deghizată în cerșetoare, durerea: „– Mătușă, știi ce? Una-i una și două-s mai multe; lasă-mă-n pace, că nu-mi văd lumea înaintea ochilor de necaz.” Spre deosebire de celelalte două odrasle crăiești, prâslea dovedește un simț al onoarei în concordanță cu statutul său princiar: „și ori oiu putè izbuti, ori nu, dar îți făgăduiesc dinainte că, odată pornit din casa d-tale, înapoi nu m-oiu mai întoarce, să știu bine că m-oiu întâlni și cu moartea în cale”.</p>
					<p>Însă „milostenia” față de bătrâna ivită în calea lui e rezultatul capacității sale de a se lăsa „frământat de vorbele babei” și nu neapărat semnul unei generozități reale. De asemenea, firea nerăbdătoare și superficială iese în evidență atunci când lovește de trei ori în cap, cu frâul, calul cel slab care, tot de atâtea ori, vine să mănânce jăratic din tavă. Nici în scena trecerii podului, unde veghează vigilent craiul, băiatul nu dovedește vreo calitate deosebită, căci calul este acela care se repede asupra „ursului”, iar el abia după aceea ridică buzduganul, să-l lovească.</p>
					<p>Numele pe care îl primește din partea Spânului relevă esența personalității tânărului, el este negru („harap”) și alb deopotrivă, rău și bun, insensibil și devotat, guvernat de aparențe și căutând esențe.</p>
					<p>Comportamentul îi dezvăluie noblețea firii (îi este credincios Spânului, ca slugă, și nu-și încalcă jurământul de supunere, dă ajutor albinelor, construindu-le un stup, e gata să riște viața sa și a calului, trecând prin apă adâncă, spre a ocoli nunta furnicilor de pe pod etc.) dar și slăbiciunile. Harap-Alb se descurajează repede, când trimițătorul (Spânul) îi impune misiuni din ce în ce mai grele, se plânge disperat calului sau Sfintei Duminici, e atras, pentru o clipă, de gândul sinuciderii. În același timp, conștient de pericolele mari la care se expune, respectă întocmai sfaturile primite. De aceea reușește să iasă cu bine din situațiile-limită, create de Spân sau de ceilalți inițiatori. Începe să câștige, treptat, o virtute pe care ființa sacră aflată mereu alături de el o consideră fundamentală: răbdarea. Pentru Sfânta Duminică răbdarea nu înseamnă doar intervalul de așteptare dintre provocare și reacția la acest stimul, ci capacitatea de a distinge esența de aparență, primatul rațiunii asupra instinctului.</p>
					<p>Caracterizarea făcută de autor îl înfățișează drept „boboc în felul său la trebui de aieste”, fixându-l astfel într-o tipologie, și anume aceea a neofitului.</p>
					<p>Sfânta Duminică îl vede, cu surprindere, „slab de înger” și „mai fricos decât o femeie” și îi atrage atenția asupra forței destinului: „...așa a trebuit să se întâmple și n-ai cui bănui”. În cele din urmă eroul va depăși toate obstacolele și va ajunge cu bine la capătul procesului de inițiere. Aflând ce înseamnă neliniștea, dezonoarea, frica, suferința, adevărul ascuns sub minciună și, în cele din urmă, dragostea, va fi pregătit să devină un cârmuitor drept și să-și întemeieze o familie.</p>
					<p>Instanțele comunicării. Naratorul este o prezență deloc neglijabilă, ceea ce diferențiază tranșant basmul cult al lui Creangă de specia populară. Intervențiile lui îl plasează mai puțin în postura de „voce a textului” și mai degrabă în ipostaza de povestitor înconjurat de un auditoriu participativ, implicat și el emoțional. Discursul narativ îmbină judecăți asupra personajelor („sărmanul Harap-Alb”), asupra actelor acestora („Mă rog, nebunii de-a lui șOchilăț, câte-n lună și în stele, de-ți venea să fugi de ele”), considerații generale, digresive („Lumea asta e pe dos, toate merg cu capu-n jos”) cu supoziții asupra finalului unor acțiuni („...poate or izbuti să ieie fata împăratului Roș, poate nu...”), cu simularea detașării afective („Ce-mi pasă mie?”) sau cu interpelarea lectorului considerat a fi un spectator („Eu sunt dator să spun povestea și vă rog să ascultați.”)</p>
					<p>Naratorul nu este niciodată indiferent. El se miră, se bucură, se indignează, se amuză, e curios sau insinuant. Nu se teme să-și exprime părerea despre personaje, într-un limbaj neconvențional, la persoana întâi: „și gândesc eu că din cinci nespălați câți merg cu Harap-Alb, i-a veni el vreunul de hac; ș-a mai da împăratul Roș și peste oameni, nu tot peste butuci...”</p>
					<p>În felul acesta, naratorul își asumă un rol, el joacă o „partitură” alături de personajele textului.</p>
					<p>Ca și eroii, naratorul se impune mai ales pe latură auditivă, se face simțit ca voce, ca rostire. Faptul că el există se susține prin vorbire.</p>
					<p>Limbajul personajelor și al naratorului nu cunoaște diferențieri. Laolaltă aceste instanțe vorbesc moldovenește, în consecință formele regionale, populare și chiar arhaice înrudesc toate participările la dialog („amu”, „gâlceavă”, „tărăboiu”, „sălăți”, „dezmerdat”, „pâclișit” etc.).</p>
					<p>Umorul este o caracteristică ce ține atât de limbaj, cât și de viziunea asupra faptelor. Jovialitatea naratorului și a personajelor vine din sentimentul coparticipării la o înscenare. Primejdiile prin care trece protagonistul sunt „jucate”, nu reale, nimic rău nu i se poate întâmpla alături de atâția prieteni și sfătuitori care îi urmăresc, cu o atenție neslăbită, pașii. și-atunci buna dispoziție este starea de bază a tuturor participanților la această, deloc nouă, misiune de formare a unui tânăr.</p>
					<p>Numele (Flămânzilă, Setilă), poreclele (Buzilă – atribuită lui Gerilă); invectiva („ghijoacă uricioasă”); calificarea depreciativă („smârțogul ista”); antifraza („și când se duce împăratul și vede cum se îndeplinise de bine poronca lui, se umple de bucurie”); substituția rezultată din tabu („Mititelul” = diavolul); diminutivul cu valoare augmentativă („Gerilă suflă de trei ori cu buzișoarele sale cele iscusite”); termenul popular („cum au dat de căldură, pe loc li s-au muiet ciolanele”); imprecația („Al dracului să fii cu tot neamul tău...”) contribuie la realizarea unei atmosfere destinse, vesele. Pline de umor sunt și scene precum cearta din casa încinsă, stârnită de Gerilă sau răzbunarea furnicilor care pătrund în așternutul împăratului Roș.</p>
					<p>Oralitatea își are izvorul în caracterul de „spunere” al textului și se manifestă prin: utilizarea interjecțiilor („...și hai, hai! hai, hai! în zori de ziuă ajung la palat”); prezența formelor regionale și populare („dacă-i gâci-o”); folosirea expresiilor populare („Dar toată suflarea și făptura de prinprejur îi țineau hangul”); apelul la proverbe, zicători, vorbe de duh („Fă bine, să-ți auzi rău”), prezența verbelor la imperativ și a substantivelor la vocativ („– Lipsește dinaintea mea, Spânule!”); cultivarea prozei rimate și ritmate („Lumea asta e pe dos, Toate merg cu capu-n jos, puțini suie, mulți coboară, unul macină la moară”); frecvența enumerațiilor și a repetițiilor („toți erau cu părul, cu barba și cu mustețele pline de promoroacă, de nu-i cunoșteai, oameni sunt, draci sunt...”); sintaxa orală a frazei ce favorizează anacolutul („Credinciosul împăratului, auzind aceste, pe de-o parte l-a cuprins spaima, iară pe de alta s-a îndrăcit de ciudă”); valorificarea formelor onomatopeice („a fornăi”, „a dârdâi”, „a ghiorăi”) etc.</p>
					<p>Stilul lui Creangă este al unui artist original. Naturalețea exprimării sale este o calitate obținută prin modelarea vorbirii populare și regionale. „Interesul estetic al cazului lui Creangă este că în el colectivitatea populară a devenit artistul individual încântat să plutească pe marile ape ale graiului obștesc”. (Tudor Vianu)</p>
					<p>Povestea lui Harap-Alb este un basm cult, cu virtuți scenice, teatrale, care prelucrează teme și motive ale basmului universal, rămânând o creație reprezentativă a unui povestitor genial.</p>
				</div>
			);
			
			function HarapAlb()
			{
				ReactDOM.render(harapAlb , document.getElementsByClassName("Swapper")[0]);
			};
			
			const alexandruLapusneanul = (
				<div class="Comentariu">
				<h1>Alexandru Lapusneanul</h1>
				<p>Costache Negruzzi (1808-1868) ilustrează perfect ambiția scriitorilor pașoptiști de a crea opere originale, plecând de la documente anterioare. El și-a încercat talentul mai ales în domeniul prozei. Opera sa este eterogenă estetic – realistă, clasică și romantică, formule diferite fiind topite cu o mare naturalețe.</p>
				<p>Volumul Păcatele tinereților (1857), publicat la vârsta de 46 de ani, cuprinde trei părți în proză: Amintiri de junețe, Fragmente istorice și Negru pe alb – Scrisori la un prieten – fiecare parte contribuind la îmbogățirea literaturii românești cu noi specii: nuvelă, fiziologie, proză memorialistică – și una în versuri, Neghină și pălămidă.</p>
				<p>Nuvela Alexandru Lăpușneanul, cea mai izbutită dintre creațiile lui Negruzzi și un adevărat model artistic pentru scriitorii de mai târziu, a apărut în 1840, în primul număr al revistei „Dacia literară”. Despre această operă, G. Călinescu menționa că: „ar fi devenit o scriere celebră ca și Hamlet dacă literatura română ar fi avut în ajutor prestigiul unei limbi universale.”</p>
				<p>Opera valorifică istoria națională, fiind o veritabilă reconstituire a unei epoci, cu atmosfera specifică (stare de spirit, mediu, cadru, ambianță), mentalitate, tradiții, un anume model imagologic, propriu perioadei în care a domnit Alexandru Lăpușneanul, transpus artistic în prima jumătate a secolului al XIX-lea. Are, în același timp, trăsături romantice, în primul rând pentru că în centru se află un personaj excepțional acționând în împrejurări excepționale.</p>
				<p>Sursa prozatorului este Letopisețul țării Moldovei de Grigore Ureche și cel al lui Miron Costin, din care valorifică personaje și evenimente: revenirea cu ajutor turcesc în a doua domnie a lui Alexandru Lăpușneanu (1564-1569), întâmpinarea domnului de către solii lui ștefan Tomșa, promisiunea de împăcare făcută boierilor, omorârea celor 47 de boieri, călugărirea sub numele Pahomie (Paisie în nuvelă), otrăvirea lui de către propria soție și înhumarea la mănăstirea Slatina; domnitorul, soția sa, Ruxanda, Tomșa, Moțoc vornicul, Spancioc spătarul, postelnicul Veveriță au făcut parte din istoria Moldovei, dar autorul le modifică destinul și încadrarea în timp. De asemenea, unele cuvinte celebre sunt menționate și în cronica lui Ureche: „De nu mă vor, eu îi voiu pre ei și de nu mă iubescu, eu îi iubesc pre dânșii și tot voiu merge, ori cu voie, ori fără voie.”, „de să va scula, vă popi și el pre unii”.</p>
				<h2>Tema</h2>
				<p>Tema nuvelei este istoria, ultimii cinci ani de domnie a lui Alexandru Lăpușneanul în Moldova secolului al XVI-lea, trasfigurată și motivată prin formula estetică a romantismului.</p>
				<h2>Structura</h2>
				<p>Structura nuvelei este realizată prin articularea a două planuri epice: unul, în care evoluează personajul principal Alexandru Lăpușneanul, tipul domnului tiran, dornic de răzbunare împotriva boierilor care l-au trădat în prima domnie și altul, în care se descrie situația Moldovei feudale, a poporului (personaj colectiv), a relațiilor țării cu Poarta, dar și a interrelaționărilor dintre clasele sociale cristalizate – boieri și țărani.</p>
				<p>Structura impune și construcția unor conflicte diverse, puternice, exterioare și interioare (psihologice), care credibilizează fresca socială. Numeroase fapte, detalii vestimentare, amănunte gastronomice, de ceremonial, de existență cotidiană contribuie la conturarea atmosferei acelei epoci, descrise de Ureche în „certările” și „învățăturile” sale la adresa celor mari, în Letopiseț. Cel mai bine conturat dintre conflicte este cel exterior, dintre domn și boieri, un conflict de natură politică, socială, specific epocii nestatornice a Evului Mediu românesc. Relațiile ascuțite dintre boieri și voievod sunt complicate prin conflictul, indus de Lăpușneanul, dintre boieri și norod (cap. III „Capul lui Moțoc vrem”).</p>
				<h2>Conflictul</h2>
				<p>Conflictul interior, cel care ar accentua dimensiunea morală a personajului, este mai puțin conturat. Eroul nu are tulburări de conștiință, doar în capitolul IV, „De mă voi scula, pre mulți am să popesc și eu” este surprinsă zbaterea lui între dorința de răzbunare și neputința trupului cuprins de boală.</p>
				<p>Compoziția nuvelei este clasică, armonioasă, realizată prin cele patru capitole anticipate de mottouri semnificative. Fiecare capitol se deschide cu un rezumat sau o prezentare, în care timpul diegetic (al evenimentelor) este mai mare decât timpul discursului: cap. I – „Iacov Eraclid, poreclit Despotul, perise ucis de buzduganul lui ștefan Tomșa, care acum cîrmuia țara, dar Alexandru Lăpușneanul, după înfrîngerea sa în două rînduri, de oștile Despotului, fugind la Constantinopol, izbutise a lua oști turcești și se înturna acum s? izgonească pre răpitorul Tomșa și să-și ia scaunul, pre care nu l-ar fi perdut, de n-ar fi fost vîndut de boieri.”; cap. II – „Tomșa, nesimțindu-se în stare a se împotrivi, fugise în Valahia și Lăpușneanul nu întâlnise nicio împiedicare în drumul său. Norodul pretutindene îl întâmpina cu bucurie și nădejde, aducându-și aminte de întâia lui domnie, în care el nu avusese vreme a-și dezvălui urâtul caracter.”; cap. III – „De cu seară se făcuse de știre tuturor boierilor să se adune a doua zi, fiind sărbătoare, la mitropolie, unde era să fie și domnul, ca să asculte liturghia și apoi să vie să prînzească la curte.”</p>
				<p>La începutul cap. IV, se întâlnește atât rezumatul cât și elipsa – „Patru ani trecuseră de la scena aceasta, în vremea cărora Alexandru-vodă, credincios făgăduinței ce dase doamnei Ruxandrei, nu mai tăiese niciun boier. Dar pentru ca să nu uite dorul lui cel tiranic de a vedea suferiri omenești, născoci feluri de schingiuiri.” Rezumatul are rolul de a selecta secvențele majore din viața reală a domnitorului, aducând în atenția cititorului, prin concentrare temporală, numai pe acelea interesante și semnificative. Elipsa are la bază tot principiul selecției, numai că, de această dată, unele secvențe din viața reală a persoanei sunt eludate, lăsând cititorului libertatea de a completa interstițiile conform imaginației și interesului proprii.</p>
				<p>Mottourile care însoțesc fiecare dintre cele patru capitole pot fi considerate elemente de paratextualitate (cf. G. Genette – tipuri de discurs care înconjoară textul ficțional: numele și prenumele autorului, titlul, subtitlurile, titlurile de capitol, prefețele și postfețele, editura, localitatea și anul apariției, notele din subsolul paginilor, ilustrațiile, prețul ș.a.) cu rol evident în orientarea lecturii cititorului, prin faptul că stabilește un tip de relație cu textul, „punerea în adâncime”. Mottourile concentrează elementele semnificative din fiecare capitol al nuvelei, fiind un procedeu de oglindire a textului în el însuși, o autoreflectare.</p>
				<p>Astfel, capitolul I are ca motto: „Dacă voi nu mă vreți, eu vă vreu...”. Domnitorul Alexandru Lăpușneanul rostește aceste cuvinte în fața solilor lui Tomșa, formulând, , prin exprimarea voinței de putere, și intriga acțiunii. Capitolul al II-lea are ca motto cuvintele unei jupânese văduve cu cinci copii: „Ai să dai samă, doamnă!...” Prin aceste cuvinte amenințătoare, se insinuează conflictul moral și religios. Femeia ilustrează mentalitatea omului medieval care crede că orice păcat, inclusiv cel al voievodului, „unsul lui Dumnezeu”, va fi pedepsit de instanța supremă. Capitolul al III-lea are ca motto structura: „Capul lui Moțoc vrem...”. Cuvintele aparțin mulțimii, adunate în fața cetății de puținele slugi scăpate din măcelul organizat de Lăpușneanul. Mulțimii i se oferă un nume, al lui Moțoc, drept singurul vinovat de jefuirea puținelor bunuri ale norodului. Din punctul de vedere al construcției personajului, se constată complicarea relației dintre protagonist și planurile secundare ale textului. Capitolul al IV-lea are drept motto cuvintele: „De mă voi scula, pre mulți am să popesc și eu”, care indică un conflict interior și apropierea deznodământului ca urmare a insistenței cu care personajul, încă, vrea să-și impună voința.</p>
				<h2>Titlul</h2>
				<p>Titlul tematic (G. Genette, pornind de la diferența dintre temă și remă, considera că titlurile sunt de două feluri: tematice când se referă la conținutul operei și rematice, când se referã la gen, specie etc. ) al nuvelei, tot un element paratextual, este specific scrierilor cu caracter istoric din secolul al XIX-lea, în care ficțiunea se îmbină armonios cu documentul reprezentat de cronică. Prin titlu, „Alexandru Lăpușneanul”, accentul cade pe figura centrală a operei, personajul principal fiind și eponim.</p>
				<p>Relațiile temporale și spațiale sunt clar delimitate. Timpul derulării evenimentelor este precizat, ceea ce conferă verosimilitate. Este timpul în care trăiesc personajele și se desfășoară acțiunea. El se organizează, în funcție de ordinea firească, de la cauză la efect, a evenimentelor, și în funcție de cronologie. Timpul este istoric, 1564-1569. Există însă și un timp trecut neprecizat, aproape de legendă, sugerat de structuri precum: „În Moldova, pe vremea aceea, nu se introdusese încă moda mâncărilor alese” și „Ea nu putea afla pricina zgomotului ce auzise, căci, după obiceiul vremii de atunci, femeile nu ieșeau din apartamentele lor...”. Acțiunea din nuvelă este ulterioară istoriei reale, se petrece în Moldova, în cetatea Hotinului, la curtea domnească din Iași și la mitropolie.</p>
				<h2>Subiectul</h2>
				<p>Subiectul este armonios construit, fiecare dintre capitolele nuvelei dezvoltând câte un moment al subiectului. Capitolul I se deschide cu momentul când Alexandru Lăpușneanul se întoarce în țară pentru a lua tronul din mâinile lui ștefan Tomșa, însoțit de șapte mii de spahii și de trei mii de soldați moldoveni și având promisiunea, în caz de nevoie, a unui ajutor tătăresc. Vremurile tulburi, caracterizate prin lupte sângeroase pentru putere, trădări ale boierilor și înțelegeri cu turcii pentru tron sunt descrise în incipitul care rezumă evenimentele ce premerg revenirii lui Lăpușneanul.</p>
				<p>La Tecuci, primește o solie a boierilor, formată din vornicul Moțoc, postelnicul Veveriță și spătarii Spancioc și Stroici. Aceștia îi cer să plece pentru cã: „norodul nu te vrea, nici te iubește”. Dorința de răzbunare și de putere se manifestă, concretizându-se în cuvinte memorabile: „Dacă voi nu mă vreți, eu vă vreu ș...ț, și dacă voi nu mă iubiți, eu vă iubesc pre voi, și voi merge ori cu voia, ori fără voia voastră.” Observăm modul interesant în care se construiesc expozițiunea și intriga subiectului, estompându-se granițele dintre ele, pentru accentuarea dramatismului. Se naște un conflict puternic între domn și boieri. Moțoc rămâne lângă domn, sperând că, prin intrigi, va reuși să supraviețuiască.</p>
				<p>Capitolul al II-lea conține o serie de evenimente care se grupează în desfășurarea acțiunii. ștefan Tomșa fuge în Valahia, lăsând liber drumul dușmanului său către tron. Imediat după sosire, Lăpușneanul arde cetățile Moldovei, cu excepția Hotinului, ca să fie sigur că boierii nu au unde să se refugieze și să comploteze. Confiscă averile boierilor și, la cea mai mică greșeală, îi omoară, atârnându-le capetele în poarta curții domnești. O armată numeroasă de mercenari plătiți îl păzește, în timp ce oastea moldovenească s-a micșorat. Acțiunea se construiește liniar, cronologic, prin înlănțuirea episoadelor și a secvențelor narative.</p>
				<p>Tot în acest capitol, apare o inserție de tip analepsă (secvență retrospectivă), în care se prezintă „istoria” doamnei Ruxanda, fată și nepoată de domn, cu un destin nefericit, marcat de bejenie, morți sângeroase, plânsul mamei, însemnarea iubitului și călugărirea lui cu sila: „Ea văzuse murind pre părinții săi, privise pre un frate</p>
				<p>lepădîndu-și legea și pre celălalt ucis; și mai întăi hotărîtă de obștie a fi soția lui Jolde (pre care nici îl știa), acum fusese silită de aceeași obștie, care dipoza de inima ei făr-a o mai întreba, a da mîna lui Alexandru-vodă, pre care cinstindu-l și supuindu-i-se ca unui bărbat, ar fi voit să-l iubească, dacă ar fi aflat în el cît de puțină simțire omenească.” Secvența aceasta susține antiteza romantică dintre domn și soția sa, explică teama, de natură moral-religioasă a eroinei, cu care primește cuvintele spuse de o văduvă a unui boier, după ce îi arată capul soțului ei țintuit de poartă: „Ai să dai samă, doamnă!...” și conferă nuvelei valoare documentară.</p>
				<p>Ruxanda îi cere soțului să nu mai verse sânge, iar Lăpușneanul îi promite că va înceta cu omorurile și chiar îi va da un leac de frică.</p>
				<p>Capitolul al III-lea pregătește punctul culminant după rigorile dramatice, figura de stil utilizată fiind climaxul (gradația ascendentă), pentru a surprinde evoluția conflictului politic dintre domnul autoritar și boierii trădători. Domnitorul îmbrăcat „cu toată pompa domnească”, se înfățișează boierilor, la mitropolie, fiind sărbătoare și, după un ceremonial de închinare pe la icoane, urcându-se în strană, îi invită la curte, spunându-le: „Boieri dumneavoastră! De la venirea mea cu a doua domnie și pînă astăzi, am arătat asprime către mulți; m-am arătat cumplit, rău, vărsînd sîngele multora. Unul Dumnezeu știe de nu mi-a părut rău și de nu mă căiesc de aceasta; dar dumneavoastră știți că m-a silit numai dorința de a vedea contenind gîlcevirile și vînzările unora și altora, care ținteau la răsipa țării și la peirea mea. Astăzi sînt altfel trebile. Boierii și-au venit în cunoștiință; au văzut că turma nu poate fi fără păstor, pentru că zice mîntuitorul; „Bate-voi păstorul, și se vor împrăștia oile„. Boieri dumneavoastră! Să trăim de acum în pace, iubindu-ne ca niște frați, pentru că aceasta este una din cele zece porunci: „Să iubești pre aproapele tău ca însuți pre tine și să ne iertăm unii pre alții, pentru că sîntem muritori, rugîndu-ne Domnului nostru Iisus Hristos — își făcu cruce — să ne ierte nouă greșalele, precum iertăm și noi greșiților noștri.” Cuceriți de cuvântarea meșteșugită, cei mai mulți dintre boieri, 47, răspund invitației domnului, în ciuda unor avertismente date de Spancioc și de Stroici. La curte, se fac pregătiri mari de ospăț, cu bucate specifice epocii cosmopolite. În toiul ospățului, la un semn al lui Lăpușneanul, slujitorii și ostașii îi măcelăresc pe boieri. Scena este descrisă detaliat, încât se produce suspendarea totală a timpului diegetic. Se conturează un spațiu închis, al morții violente, oferind cititorului posibilitatea de a vedea cu ochii minții un loc ficțional: „Închipuiască-și cineva într-o sală de cinci stînjeni lungă și de patru lată, o sută și mai mulți oameni ucigași și hotărîți spre ucidere, călăi și osîndiți, luptîndu-se, unii cu furia deznădejdei, și alții cu aprinderea beției. Boierii, neavînd nici o grijă, surprinși mișălește pe din dos, fără arme, cădeau făr-a se mai împotrivi. Cei mai bătrîni mureau făcîndu-și cruce; mulți însă din cei mai juni se apărau cu turbare; scaunele, talgerele, tacîmurile mesii se făceau arme în mîna lor; unii, deși răniți, se încleștau cu furie de gîtul ucigașilor și, nesocotind rănele ce priimeau, îi strîngeau pîn-îi înădușeau. Dacă vreunul apuca vreo sabie, își vindea scump viața. Mulți lefecii periră, dar în sfîrșit nu mai rămasă nici un boier viu. Patruzeci și șepte de trupuri zăceau pe parchet! În lupta și trînta aceasta, masa se răsturnase; ulcioarele se spărseseră și vinul amestecat cu sînge făcuse o baltă pe lespezile salei.” Impresia de real crește, iar universul fictiv devine credibil.</p>
				<p>Omorârea celor 47 de boieri este o scenă, adică o secvență în care timpul evenimentelor și timpul discursului sunt egale. Scena beneficiază de elementele specifice artei teatrale: recuzită, actanți, joc scenic, fiind, prin aceasta, intens dramatică.</p>
				<p>Odată cu boierii, sunt omorâte și slugile lor, puținii care scapă dau de veste norodului, despre ceea ce se întâmplă la curte. Oamenii se strâng în fața cetății, lovind poarta cu securile. Ei constituie personajul colectiv, care este construit pentru a îndeplini funcții estetice și morale și, în același timp, pentru a ilustra conflictul de natură socială.</p>
				<p>Funcțiile personajului colectiv privesc creșterea tensiunii dramatice a momentului descris și rezolvarea, din perspectiva lui Lăpușneanul, a problemei reprezentate de Moțoc, boier trădător devenit inutil pentru domn, după omorârea dușmanilor săi și atingerea scopului propus. Ascultând strigătul mulțimii: „Capul lui Moțoc vrem...”, domnitorul decide să-l sacrifice: „– Destul! strigă Lăpușneanul, nu te mai boci ca o muiere! fii român verde. Ce să te mai spoveduiești? Ce-i să spui duhovnicului? că ești un tîlhar și un vînzător? Asta o știe toată Moldova. Haide! luați-l de-l dați norodului și-i spuneți că acest fel plătește Alexandru-vodă celor ce pradă țara.” După jerfirea lui Moțoc, pune slugile să spele sala de ospăț, să taie capetele celor uciși și să le așeze într-o piramidă, după rang. O cheamă pe doamna Ruxanda, căreia îi promisese un leac de frică, să vadă priveliștea.</p>
				<p>Capitolul al IV-lea prezintă deznodământul, care are la bază adevărul cronicăresc: „Mai apoi, daca s-au trezit și s-au văzut călugăr, zic să fie zis că de să va scula, vă popi și el pre unii. Mai apoi episcopii și boierii înțelegându acestu cuvântu și mai cu denadinsul Roxanda, doamnă-sa, temându-să de un cuvântu ca acesta, carile era de a-l și créderea, știind câtă groază și moarte făcusă mai nainte în boierii săi, temându-să doamnă-sa să nu pață mai rău decâtu alții, l-au otrăvit și au murit.”</p>
				<p>La patru ani (elipsă) de la omorârea boierilor, domnul se îmbolnăvește de friguri și, potrivit propriei dorințe, este călugărit, căpătând numele Paisie. Într-un moment de luciditate, îi amenință pe călugării care stăteau în preajma lui și chiar pe soția și pe fiul lui cu moartea, ceea ce-i determină pe aceștia să-l otrăvească. În scena finală, a omorârii lui Alexandru Lăpușneanul, reapar dușmanii lui vechi Spancioc și Stroici, care îi descleștează dinții pentru a sorbi toată otrava. Chinurile dinaintea morții sunt cumplite, echilibrând artistic și moral textul, conform principiului popular, „după faptă și răsplată”: „Nenorocitul domn se zvârcolea în spasmele agoniei; spume făcea la gură; dinții îi scrâșneau și ochii săi sângerați se holbaseră; o sudoare înghețată, tristă a morții prevestitoare, ieșea ca niște nasturi pe obrazul lui. După un chin de jumătate de ceas, în sfârșit, își dete duhul în mânile călăilor săi.”</p>
				<p>Finalul nuvelei se situează într-o relație de simetrie cu incipitul, după cum afirmă Dimitrie Popovici: „Introducerea și încheierea nuvelei trădează spiritul analistului, al cronicarului. Acțiunea umană desfășurată în nuvelă descinde din istorie și conduce la istorie.”1 Prin urmare, primul și ultimul pasaj din nuvelă nu aparțin ficțiunii epice: „Iacov Eraclid, poreclit Despotul, perise ucis de buzduganul lui ștefan Tomșa, care acum cîrmuia țara, dar Alexandru Lăpușneanul, după înfrîngerea sa în două rînduri, de oștile Despotului, fugind la Constantinopol, izbutise a lua oști turcești și se înturna acum sa izgonească pre răpitorul Tomșa și să-și ia scaunul, pre care nu l-ar fi perdut, de n-ar fi fost vîndut de boieri. Intrase în Moldavia, întovărășit de șepte mii spahii și de vreo trei mii oaste de strînsură. Însă pe lîngă aceste, avea porunci împărătești cătră hanul tatarilor Nogai, ca să-i deie oricît ajutor de oaste va cere.”; „Acest fel fu sfîrșitul lui Alexandru Lăpușneanul, care lăsă o pată de sînge în istoria Moldaviei.</p>
				<p>La monastirea Slatina, zidită de el, unde e îngropat, se vede și astăzi portretul lui și a familiei sale.”</p>
				<h2>Perspectiva narativa</h2>
				<p>Perspectiva narativă, din nuvelă, este omniscientă, cu focalizare zero. Ea presupune cunoașterea de la distanță, neimplicarea naratorului în acțiune. Tudor Vianu consideră: „Ceea ce izbutește în chip uimitor Negruzzi în Alexandru Lăpușneanul este desăvârșita eliminare a propriei sale imagini din povestirea pe care o întreprinde. ș…ț Faptele povestite, iar nu povestitorul faptelor apar în primul plan, încât dacă din toată opera lui Negruzzi n-ar fi rămas decât nuvela Alexandru Lăpușneanul, nimeni n-ar fi putut aduce vreo precizare despre particularitățile morale ale omului care a scris-o. ș…ț Autorul acestei nuvele a realizat cu plinătate norma impersonalității din primul moment în care a dorit să scrie o nuvelă și nu o amintire. Este indiferent a ști dacă, pentru a atinge acest rezultat, Negruzzi a avut unele modele literare. Modelele n-ar fi putut lucra cu succes decât întâmpinate de predispoziția autorului, de caracterul său estetic și moral. Cine vrea să explice, așadar, cum a apărut Alexandru Lăpușneanul trebuie să-și spună că aici a lucrat alcătuirea firească a autorului, darul său de a privi direct oamenii și evenimentele și virtutea de a-și stăpâni afectele, despre care stă mărturie întreaga operă.”</p>
				<p>Naratorul știe mai multe decât personajele, este auctor, obiectiv, substitut al demiurgului, însă, uneori, își trădează obiectivitatea prin intervenții caracterizante, care dirijează cititorul spre o anume interpretare a personajului: „Norodul pretutindene îl întîmpina cu bucurie și nădejde, aducîndu-și aminte de întăia lui domnie, în care el nu avusese vreme a-și dezvălui urîtul caracter.”; „Sfîrșind această deșănțată cuvîntare...”; „Dar pentru ca să nu uite dorul lui cel tiranic de a vedea suferiri omenești, născoci feluri de schingiuiri.” Discursul auctorial se personalizează, astfel, deconspiră intențiile și, uneori, chiar sentimentele autorului, având și o funcție de interpretare.</p>
				<h2>Personajele</h2>
				<p>Personajele nuvelei, instanțe narative cu rol important în ansamblul operei, sunt construite după modelul romantic al epocii pașoptiste. Ele se structurează prin consonanța dimensiunii social-exterioare cu aceea psihologică-interioară, concretizându-se în portrete literare individualizante, complexe și funcționale estetic și moral.</p>
				<p>Figura centrală a nuvelei este Alexandru Lăpușneanul, personaj care ia naștere prin îmbinarea unor tehnici clasice, romantice și realiste. În ipostaza de erou excepțional, acționând în împrejurări excepționale, care intră frecvent în raporturi antitetice cu alte personaje și chiar cu el însuși, personajul are trăsăturile clasice ale tiranului accentuate de romantism. Dimensiunea și relieful personajului, cu unele aspecte psihologice de factură realistă, trimit la tipul domnului tiran, dominat de voința de putere și de ura neîmpăcată față de boierii care l-au trădat în timpul primei sale domnii.</p>
				<p>Caracteristicile principale ale protagonistului se subordonează intențiilor acestuia de a concentra puterea feudală în propriile mâini, de a acționa vindicativ asupra boierilor, potențiali aspiranți la tron, de a strânge averi pentru a plăti dările la Poartă. Este un bun strateg, un politician abil, care se folosește de vornicul Moțoc pentru a-și atinge scopul, stăpânește perfect arta disimulării (discursul de împăcare din biserică), este puternic și inflexibil față de slujitori și chiar față de propria soție: „Muiere nesocotită! strigă Lăpușneanul sărind drept în picioare și mîna lui, prin deprindere, se răzăma pe junghiul din cingătoarea sa; dar îndată, stăpînindu-se, se plecă și, rădicînd pre Ruxandra de jos...”</p>
				<p>Alexandru Lăpușneanul cunoaște psihologia maselor, pe care le manipulează în scop personal. Când Moțoc îi sugerează să pună tunurile pe oamenii adunați în fața porții, el rostește fraza memorabilă: „Proști, dar mulți, răspunse Lăpușneanul cu sînge rece; să omor o mulțime de oameni pentru un om, nu ar fi păcat?”, care va aduce condamnarea vornicului.</p>
				<p>Caracterul său sângeros este evidențiat în mod deosebit în scena omorârii celor 47 de boieri. Faptele crude puse la cale pentru anihilarea totală a boierilor sunt un mijloc de caracterizare indirectă. Există, însă, în scena omorului și notații ale naratorului care îl caracterizează direct pe erou: „El rîdea; iar Moțoc, silindu-se a rîde ca să placă stăpînului, simțea părul zburlindu-i-se pe cap și dinții săi clănțănind. și cu adevărat era groază a privi această scenă sîngeroasă.”</p>
				<p>În ciuda unor dominante caracteriale, personajul este construit antitetic. Astfel, aflăm că în timpul primei domnii, Lăpușneanul a fost un domn drept și nu a făcut vărsare de sânge, aspect menționat de narator la începutul capitolului al II-lea, ulterior, el a evoluat spre tiranie și despotism. Antiteza domină și relația lui cu doamna Ruxanda, personaj feminin secundar, angelic. Domnița are condiția unei femei din epoca respectivă, trăind izolată la curtea feudală: „Ea nu putea afla pricina zgomotului ce auzise, căci, după obiceiul vremii de atunci, femeile nu ieșeau din apartamentul lor și slujnicele nu puteau risca în mijlocul unei oștimi ce nu cunoștea ce este disciplină”. Portretul domniței este realizat în tușe albe, fiind constrâns de clișeul romantic al femeii înger. Ca personaj, Ruxanda este neverosimilă tocmai prin rolul „prea” pozitiv asumat.</p>
				<p>Portretul ei se conturează întâi printr-o succintă incursiune în biografie, apoi, prin sublinierea trăsăturilor importante: blândețea, credința, slăbiciunea caracterială, dar și noblețea chipului și frumusețea fizică: „Peste zobonul de stofă aurită, purta un benișel de felendreș albastru blănit cu samur, a căruia mînice atîrnau dinapoi; era încinsă cu un colan de aur, ce se închia cu mari paftale de matostat, împregiurate cu petre scumpe; iar pe grumazii ei atîrna o salbă de multe șiruri de margaritar. șlicul de samur, pus cam într-o parte, era împodobit cu un surguci alb și sprijinit cu o floare mare de smaragde. Părul ei, după moda de atuncea, se împărțea despletit pe umerii și spatele sale. Figura ei avea acea frumuseță care făcea odinioară vestite pre femeile României și care se găsește rar acum, degenerînd cu amestecul națiilor străine.”</p>
				<p>Vornicul Moțoc este un personaj secundar, construit viguros și credibil. Oponent al lui Lăpușneanul, la început, ipocrit și laș, Moțoc trece din istoria reală în permanența artistică, prin portretul său de boier trădător, adaptat realităților vremii „mișcătoare”, victimă a propriei dorințe de putere și de supraviețuire: „Moțoc îi sărută mâna, asemenea cânelui care, în loc să mușce, linge mâna care-l bate. El era mulțămit de făgăduința ce câștigase; știa că Alexandru-vodă a să aibă nevoie de un intrigant precum el.” Moartea personajului este previzibilă în economia faptelor descrise în nuvelă. Când nu a mai avut nevoie de el, călăul, Alexandru Lăpușneanul, l-a dat pradă mulțimii nemulțumite de jefuitori. Episodul omorârii lui Moțoc are note fantastice: „Ticălosul boier căzu în brațele idrei acestei cu multe capete, care întru o clipală îl făcu bucăți.”</p>
				<p>În opoziție cu Moțoc, sunt spătarii Spancioc și Stroici, boieri patrioți, viteji și justițiari, caracterizați direct de Lăpușneanul însuși: „Spancioc este încă tînăr, în inima lui este iubire de moșie; Îmi place a privi sumeția lui, pre care nu se silește a o tăinui. Stroici este un copil, care nu cunoaște încă pre oameni, nu știe ce este îmbunarea și minciuna; lui i se par că toate paserile ce zboară se mănîncă.” Rolul lor este evidențiat în finalul nuvelei, când o „ajută” pe domniță să-și omoare soțul, rostind o replică în spiritul moralei populare: „Ba, se cade spre osânda ta să ne privești; învață a muri, tu care știai numai a omorî.”</p>
				<p>Personajul colectiv, reprezentat în nuvelă printr-o bogată serie sinonimică: „norod”, „gloată”, „slugi”, „oameni boierești”, apare pentru prima dată în literatura română. Costache Negruzzi se dovedește un observator realist al reacțiilor mulțimii furioase. Personajul colectiv apare ca o mulțime nediferențiată, ușor de manipulat, derutată. Mișcările norodului sunt surprinse atent și gradual.</p>
				<p>După Nicolae Manolescu, sunt cel puțin patru motive pentru care nuvela poate fi încadrată în curentul romantic:</p>
				<p>•	Are caracter documentar, ca întreaga proză romantică de tip Biedermeier din perioada pașoptistă;</p>
				<p>•	Se pot observa unele intervenții auctoriale, comentarii subiective la adresa personajelor, dar, mai ales, pasaje care țin de scopul romanticilor de a instrui cititorii în privința obiceiurilor vremii, a vestimentației, a mâncărurilor, adică de a reda culoarea vremii;</p>
				<p>•	Simplitatea morală a personajelor, numită de Manolescu „liniaritatea psihologică”1, se constată prin faptul că fiecare personaj are o dominantă caracterologică care-i limitează evoluția, încât: „Portretul indică fixație și primitivitate, nu un suflet complicat, contradictoriu.”</p>
				<p>•	Din punct de vedere narativ, nuvela este și ea liniară: „În curgerea vertiginoasă și dreaptă a subiectului, personajele comit gesturi și rostesc cuvinte menite a fi memorate. Este o particularitate a prozei romantice, care încă denotă artificialitate.”</p>
				<p>Viziunea artistică a lui Negruzzi, modul de a reprezenta istoria, este aceea: „... a istoricului dublat de scrutătorul sufletului omenesc.”4 Bazându-se pe documentul istoric, Negruzzi a preluat scene, fapte, personaje, replici deja existente în cronici, pe care le-a analizat și le-a comentat, trecându-le prin filtrul sensibilității sale. A redus rolul descrierii și al narațiunii, ca să utilizeze dialogul ca formă de reprezentare a lumii, cu minimă intervenție a naratorului.</p>
				<p>Dacă Ureche scria pentru a lăsa urmașilor „învățătura”, fără a fi încercat de mari emoții și exaltări, Negruzzi e un veritabil artist: „Echilibrul între convenția romantică și realitatea individului, aceasta e minunea creației lui Negruzzi.”</p>
				</div>
			);
			
			function AlexandruLapusneanul()
			{
				ReactDOM.render(alexandruLapusneanul , document.getElementsByClassName("Swapper")[0]);
			};
		 
			const moaraCuNoroc = (
				<div class="Comentariu">
					<h1>Moara cu noroc</h1>
					<p>Modelul existențial propus de Ioan Slavici în nuvela Moara cu noroc, publicată în 1880 (în 1881 este inclusă în volumul Novele din popor), este acela al realismului clasic, social și psihologic. Viziunea clasică se concretizează în intenția moralizatoare a autorului care își construiește personajele și le creionează destinele pentru a ilustra o teză enunțată chiar la începutul nuvelei, prin intervenția bătrânei, dar și la nivelul construcției simetrice a operei, prin numărul de capitole și prin ordonarea materialului epic într-un subiect cu cinci momente și, nu în ultimul rând, prin conexiunile fine dintre „tragedia clasică și folclorul românesc,” adică raportarea eroilor la conceptul de fatalitate și/sau destin.</p>
					<p>Coordonatele realiste, sociale și psihologice ale nuvelei sunt dominante și se referă la tema abordată, aceea a relației obsesive, dezumanizante a omului cu banul, la tipologia de personaje credibile și verosimile, la tehnica de construcție a personajelor prin detalierea trăsăturilor fizice, a interrelațiilor umane, dar și prin sondarea psihicului pentru a afla resorturile intime ale ființei, la crearea atmosferei specifice epocii prin descrierea mediului, a peisajului, a instituțiilor existente, a mentalității oamenilor, a obiceiurilor și a tradițiilor. Metodele folosite în cunoașterea psihicului omenesc sunt introspecția și analiza psihologică redate în discurs prin stilul indirect, stilul direct (dialog) și stilul indirect liber, iar ca mod de expunere prin utilizarea monologului adresat și a monologului interior. De asemenea, de realism, se leagă stilul sobru și concis al operei (anticalofilismul modernist), tehnica detaliului semnificativ, ca la Balzac, în realizarea portretului personajului antagonist, Lică Sămădăul și tehnica de construcție a personajului rotund (E. M. Forster), personaj care evoluează de-a lungul acțiunii.</p>
					<p>Contextul istoric și cultural, în care apare Moara cu noroc, este cel al epocii marilor clasici, când se manifestă criticismul junimist, mișcare de sinteză și de aplicare ferventă a spiritului critic, de inaugurare a unei direcții noi în cultura română pe principii valorice ferme. La această orientare aderă și Ioan Slavici ca membru al societății Junimea din 1874.</p>
					<h2>Tema</h2>
					<p>Tema încadrează nuvela în realismul psihologic: dezumanizarea ca o consecință a patimii devoratoare de îmbogățire pe fundalul unei societăți în schimbare economică și morală.</p>
					<h2>Perspectiva narativa</h2>
					<p>Perspectiva narativă este aceea a omniscienței auctoriale. Această perspectivă facilitează viziunea moralizatoare. Naratorul se situează în afara evenimentelor, se raportează obiectiv la evenimente și la personaje și își construiește discursul la persoana a III-a, ca în proza tradițională. Poziția sa privilegiată în raport cu aceea a personajelor este subminată doar de vocea bătrânei, personaj alter-ego, cu apariții simetrice în operă, prin care autorul își transmite concepția moralizatoare care corespunde cu punctul de vedere al colectivității rurale.</p>
					<p>Titlul nuvelei „Moara cu noroc”, ca element paratextual, dirijează cititorul spre un sens simbolic, profund, explicitat oarecum și în capitolul al II-lea: „și fiindcă aici se opresc toți drumeții, încetul cu încetul s-a făcut bătătură înaintea morii, și oarecum pe nesimțite moara a încetat a mai măcina ș...ț iară moara a rămas părăsită, cu lopețile rupte și cu acoperământul ciuruit de vremurile ce trecuseră peste dânsul.” Fragmentul conține o sugestie a morii care macină destine, conturând, în mod ironic, un text împotriva titlului: „Simbolul timpului care mistuie, macină lumea, moara este un loc vitalizator, situat în miezul universului care se transformă continuu.”.</p>
					<p>În același timp, cuvântul noroc, prezent în titlu, are legătură cu vechea concepție populară românească a condiției umane în univers, cu ideea de soartă/destin.</p>
					<h2>Actiunea</h2>
					<p>Acțiunea nuvelei se desfășoară liniar, urmărind cronologic evenimentele care au condus la moartea eroilor. Nu este dinamică, fiind mai mereu întreruptă de analiza și descrierea trăirilor interioare ale personajului principal. Timpul diegetic, în care se petrec evenimentele din operă și la care se raportează personajele fictive, este încadrat între două repere religioase: de la Sf. Gheorghe, „Abia trecuseră dar câteva luni după Sf. Gheorghe și drumeții mai umblați nu mai ziceau că o să facă popas la Moara cu noroc, ci că se vor opri la Ghiță, și toată lumea știa cine e Ghiță și unde e Ghiță, iar acolo, în vale, între pripor și locurile cele rele, nu mai era Moara cu noroc, ci cârciuma lui Ghiță.” și până la Paște, „Sosind duminică, în ziua de Paști, pe la prânzul cel mic, dimpreună cu Răuț și cu Păun, un alt tovarăș al lor, toți trei călări, la Moara cu noroc, Lică se simți cam scos din sărite când nu-l găsi pe Ghiță singur, precum fusese vorba”, fără să fie, însă, precizat anul. Cititorul poate deduce contextul istoric, din care s-a inspirat autorul, drept sfârșitul secolului al XIX-lea, prin urmărirea nivelului dezvoltării limbii române, prin frecventa utilizare a unor termeni care denumesc realități sociale și economice, precum: calfă, arendă, birt, judecător, trăsură ș.a., prin mentalitatea în acord cu prefacerile epocii a protagonistului, dar în dezacord cu tradiția: „Vorbă scurtă, răspunse Ghiță, să rămânem aici, să cârpesc și mai departe cizmele oamenilor, care umblă toată săptămâna în opinci ori desculți, iară dacă duminica e noroi, își duc cizmele în mână până la biserică, și să ne punem pe prispa casei la soare, privind eu la Ana, Ana la mine, amândoi la copilaș, iară d-ta la tustrei. Iacă liniștea colibei.”</p>
					<p>Un gând al lui Ghiță, „Încetul cu încetul, Ghiță își puse tare și tot mai tare de gând că mai stă pân’ la primăvară la Moara cu noroc, apoi își adună toată averea, își ia nevasta și copiii și se duce departe, unde nu-l cunoaște nimeni, în fundul Banatului, ori chiar în țară.”, în care apare cuvântul țară, clarifică și mai mult problema timpului: țară înseamnă Principatele Române între Unirea din 1859 și marea Unire din 1918.</p>
					<h2>Subiectul</h2>
					<p>Subiectul este articulat clasic, pe cele cinci momente: expozițiunea, intriga, desfășurarea acțiunii, punctul culminant și deznodământul.</p>
					<h2>Expozitiunea</h2>
					<p>Expozițiunea se conturează în capitolele I și II. Ghiță, un cizmar sărac, are o familie de întreținut: soție, doi copii și soacra. El trăiește la țară, într-un mediu marcat de modestia mijloacelor materiale, cu oameni sărmani și speră să-și facă o situație mai bună, care să-i permită schimbarea condiției sociale, prin arendarea cârciumii Moara cu noroc, de Sf. Gheorghe. În ciuda unor avertismente date de soacra sa, voce auctorială și personaj alter-ego, Ghiță ia hotărârea să plece.</p>
					<p>În capitolul al II-lea, se menționează faptul că Moara cu noroc are o plasare geografică semnificativă. Coordonatelor spațiale clare: forme de relief (lunca, dealuri, munte, vale, câmpia nesfârșită), toponime care formează o hartă a evenimentelor(Ineu, Salonta, șicula, Fundureni, Arad, muntele Bihorului) li se asociază sugestiile simbolice, prin utilizarea opoziției locuri bune/locuri rele. Cititorul ia cunoștinșă cu un cronotop simbolic, conturat la limita dintre real și imaginar, care ajută la inserarea istoriei oamenilor în istoria locurilor: „De la Ineu drumul de țară o ia printre păduri și peste țarini lăsând la dreapta și la stânga satele așezate prin colțurile văilor. Timp de un ceas și jumătate drumul e bun; vine apoi un pripor, pe care îl urci, și după ce ai coborât iar în vale, trebuie să faci popas, să adapi calul ori vita din jug și să le mai lași timp de răsuflare, fiindcă drumul a fost cam greu, iară mai departe locurile sunt rele.</p>
					<p>Aici în vale e Moara cu noroc. Ori din ce parte ar veni, drumețul se bucură când o zărește din culmea dealului pleșuv, căci, venind despre locurile rele, ea îl vestește că a scăpat norocos, iară mergând spre ele, la moară poate să găsească ori să aștept alți drumeți, ca să nu plece singuri mai departe.</p>
					<p>Incipitul conține un avertisment implicit sub forma unei cugetări sau judecăți cu privire la viață: „Omul să fie mulțumit cu sărăcia sa, căci, dacă e vorba, nu bogăția, ci liniștea colibei tale te face fericit. Vocea care transmite părerea este a personajului alter-ego (purtătorul de cuvânt al autorului), soacra lui Ghiță.</p>
					<p>Finalul închis aparține tot bătrânei, prin a cărei voce se comunică intenția moralizatoare a autorului: „Simțeam eu că nu are să iasă bine; dar așa le-a fost dat!...” El sugerează concepția că omul stă sub semnul destinului implacabil, al fatalității, că o forță supranaturală decide dinainte, prin precepte clare și prin dogme, ce i se va întâmpla omului. Ideea că omul va fi pedepsit dacă încalcă aceste norme este strălucit ilustrată prin destinele tragice ale personajelor, care sunt sancționate, astfel.</p>
					<p>Incipitul și finalul sunt simetrice în discurs. Asociate cu imaginea focului purificator din epilogul nuvelei, cele două elemente ar putea induce ideea că totul este pregătit pentru un nou început, cu alți actori: „Apoi ea luă copiii și plecă mai departe.”</p>
					<h2>Intriga</h2>
					<p>Intriga se profilează în capitolul al III-lea și este reprezentată de apariția personajului Lică Sămădăul la han. Ca element constituent al subiectului operei epice, intriga este construită treptat, în manieră dramatică, crescând așteptările și trăirile celorlalte personaje. Întâi, sosesc oamenii sămădăului și întreabă de el: „Ei întrebară dacă n-a fost sămădăul pe acolo.”Porcarii mănâncă și beau fără să plătească, trezind suspiciunea bătrânei, dar Ghiță susține că s-a înțeles să plătească Lică. Apoi se arată însuși șeful porcarilor: „Peste puțin sosi și sămădăul, vestitul Lică Sămădăul, la Moara cu noroc.”</p>
					<p>Definirea momentului ca intrigă se potențează, apoi, printr-o replică amplă a personajului Lică, prin care acesta se autocaracterizează, impunându-se în fața lui Ghiță: „Atunci mă știi de nume. Eu sunt Lică, sămădăul... Multe se zic despre mine, și dintre multe, multe vor fi adevărate și multe scornite. Tu vezi un lucru: că umblu ziua-n amiază mare pe drumul de țară și nimeni nu mă oprește în cale, că mă duc în oraș și stau de vorbă cu domnii. Voi fi făcut ce voi fi făcut, nu-i vorbă, dar am făcut așa, că orișicine poate să creadă ce-i place, însă nimeni nu știe nimic. De aceea am să dau seama despre douăzeci și trei de turme de porci. M-ai înțeles? Nu doară c-aș putea plăti tot ce se poate pierde într-un an, ci pentru că de la mine nimeni nu cutează să fure, ba să-l ferească Dumnezeu pe acela pe care aș crede că-l pot bănui. M-ai înțeles?! Eu voiesc să știu totdeauna cine umblă pe drum, cine trece pe aici, cine ce zice și cine ce face, și voiesc ca nimeni afară de mine să nu știe. Cred că ne-am înțeles!? (subl. n. )”</p>
					<p>Momentul subliniat este și cel al nașterii unor conflicte puternice, interior – între natura morală a lui Ghiță și dorința de a căpăta bani pentru profilarea unui statut social mai bun, și exterior – între Ghiță și Lică, între Ghiță și soția sa Ana, de care se îndepărtează, când conștientizează că relația cu Lică poate să-i facă mult rău, dar și între Ghiță și societatea bazată pe legi morale, nescrise, tradiționale, din care făceau parte oamenii precum soacra lui.</p>
					<p>Conflictul interior, amplu, reprezentativ pentru nuvela de tip psihologic se construiește treptat, de-a lungul întregii opere, în plan discursiv fiind reprezentat fie prin stilul indirect, vocea naratorului auctorial: „Ghiță rămase cuprins de gândurile omului păgubaș. El era om cu minte și înțelegea cele ce se petrec”, fie prin stilul indirect liber, vocea personajului principal făcându-se auzită într-un monolog interior: „și iar îi venea să-și zică: „Ce-mi pasă!? Eu nu dau nimic; sunt gata să țin piept cu el. și dacă pier, atâta pagubă!”</p>
					<h2>Desfasurarea actiunii</h2>
					<p>Desfășurarea acțiunii se realizează în capitolele IV-XV, în care se urmărește procesul sufletesc al dezumanizării protagonistului, pe fondul crescând al dorinței de îmbogățire. Eroul participă la fapte și întâmplări care-l fac complice al maleficului Lică și îl obligă să-și ascundă gândurile față de soție și de soacră, de care, ulterior, se va înstrăina prin lipsa de comunicare: „și dacă ar fi știut Ana ce gândea și ce simțea el, când stătea așa singur și posomorât, ea s-ar fi dus la el și l-ar fi mângâiat, dar el tăcea, și așa ea nu îndrăznea să-l supere, ci se întreba mereu ce o fi având soțul ei.” „Mi-e greu să-i vorbesc maichii, pentru că ea ne-a zis să nu venim aici; mi-e rușine; iară tu ești bună, Ano, și blândă, dar ești ușoară la minte și nu înțelegi nimic: sunt cu tine ca fără de tine; în loc de a-mi alunga gândurile cele rele, mă lași să mă mistuiesc cu ele, și când nu mai știu ce să fac, tu te uiți la mine cu milă, și atâta tot.”</p>
					<p>După sosirea lui Lică la han, Ghiță se duce la Arad și-și tocmește o altă slugă, pe Marți, „un ungur înalt ca un brad”, apoi cumpără de la Fundureni doi câini, pe care îi învață să atace. Între timp, porcarii lui Lică trec pe la cârciumă, promițând că toată consumația lor va fi plătită de Sămădău. Când sosește și Lică și nu achită, Ghiță este nemulțumit de situație, dar nu are ce să facă, deoarece se confruntă cu un dușman prea puternic: „Ghiță rămase cuprins de gândurile omului păgubaș. El era om cu minte și înțelegea cele ce se petrec. Aci, la Moara cu noroc, nu putea să stea nimeni fără voia lui Lică: afară de arândaș și afară de stăpânire mai era și dânsul care stăpânea drumurile, și în zadar te înțelegi cu arândașul, în zadar te pui bine cu stăpânirea, căci, pentru ca să poți sta la Moara cu noroc, mai trebuie să te faci și om al lui Lică.”</p>
					<p>Pe de altă parte, el are o motivație serioasă pentru a rămâne la han, să câștige bani pentru cizmăria lui și, de aceea, acceptă jocul sămădăului: „Iar Ghiță voia cu tot dinadinsul să rămâie la Moara cu noroc, pentru că-i mergea bine. Trei ani, numai trei ani să pot sta aici, își zicea el, să mă pun în picioare, încât să pot să lucrez cu zece calfe și să le dau altora de cârpit. „ Proiectul lui Ghiță pare nevinovat, dar dragostea pentru bani adâncește lupta interioară, măcinând eroul între gânduri și trăiri complexe: „Ghiță întâia oară în viața lui ar fi voit să n-aibă nevastă și copii, pentru ca să poată zice: «Prea puțin îmi pasă!» Se gândea la câștigul pe care l-ar putea face în tovărășie cu Lică, vedea banii grămadă înaintea sa și i se împăienjeneau parcă ochii: de dragul acestui câștig ar fi fost gata să-și pună pe un an, doi capul în primejdie. Avea însă nevastă și copii și nu putea să facă ce-i plăcea.”</p>
					<p>Duminică, după plecarea bătrânei la biserică, Ghiță, mai relaxat, discută cu Ana, dezvăluindu-și fără să vrea temerile și neliniștile. Apare Licã însoțit de doi dintre oamenii lui și-i dă, înșirate pe o sârmă, semnele pe care le pune el porcilor. Îi dă de înțeles lui Ghiță că va trebui să urmărească turmele care trec pe acolo, după semn. Înainte să plece, Lică îi cere cheile de la sertarul cu bani și ia de acolo o sumã ca să nu facă „rând de alt om la Moara cu noroc.”</p>
					<h2>Scena</h2>
					<p>Scena înfruntării dintre Ghiță și Lică are caracter dramatic, coerența și succesiunea acțiunii sunt realizate prin dialog. Replicile personajelor se intercondiționează și informează cititorii asupra caracteristicilor antagonice ale personajelor implicate în conflict. Lică este aspru, viclean și vrea să se impună ca unic stăpân al locurilor, iar Ghiță este dârz și motivat, superior fizic lui Lică. Sub ochii cititorului, personajele se dezvăluie ca modele verosimile și credibile ale lumii reale. O replică a lui Ghiță pare să stabilească natura relațiilor viitoare dintre cei doi, de parteneriat în afaceri și nu de subordonare: „Nu umbla cu vrăjmășie, răspunse Ghiță apropiindu-se de dânsul, ci te gândește că, dacă nu m-ai prins astăzi, n-ai să mă prinzi cât vei trăi pe fața pământului. Lică, tu trebuie să înțelegi că oamenii ca mine sunt slugi primejdioase, dar prieteni neprețuiți.”</p>
					<p>După acest moment de clarificare, Lică începe să vină mai des pe la Moara cu noroc, mai ales duminica. Ana nu privește cu ochi buni prietenia soțului ei cu Lică, pe care îl consideră: „om rău și primejdios” iar, cum Ghiță nu-i spune nimic din afacerile lui, crede că acesta n-o mai iubește.</p>
					<p>Ghițã primește drept răsplată șase porci, dintre care patru nu au semnele știute și, imediat după asta, vine iar Lică însoțit de Buză-Ruptă, cu Săilă Boarul și cu Răuț și-l întreabă pe Ghiță, destul de tare cât să-l audă drumeții poposiți la han, dacă a trecut arendașul pe acolo, că avea să-i spună ceva. Momentul ilustrează viclenia lui Lică, felul în care crea complicități. Apoi petrec și Lică înnoptează la han. Peste noapte, deși vremea e rea și plouă, îl vede pe Lică plecând și întorcându-se de la Fundureni, spre ziuă. După plecarea lui Lică, Ghiță ar fi vrut să se ducă la jandarmul Pintea, singurul în care avea încredere, pentru că este frământat de gânduri negre. Presimțirile eroului ilustrează adâncul proces de conștiință prin care trece: „De ce? De toate! Tu auzi cum latră câinii; au dat de vreo urmă, de vreun gândac, de vreun vierme și latră, fiindcă n-au altă treabă: mie însă mi se răcește măduva în oase când îi aud lătrând. E grozavă viața asta, Ano, e grozavă; stai aici în pustietate, și te sperii de nimic, și-ți mistuiești viața cu năluciri deșerte.”</p>
					<p>Când află de la jandarmul Pintea că arendașul a fost tâlhărit și a fost lăsat aproape fără suflare, Ghiță susține cu tărie că Lică a dormit la han. Pintea îi cere să meargă cu Laie la Ineu, pentru declarații.</p>
					<p>Între timp, la han sosește o trăsură boierească, în care se aflau o doamnă în negru și un copil, însoțiți de un fecior și un vizitiu. De la aceștia, Ana și mama ei află că doamna e văduvă, soțul ei s-a împușcat, iar ea vine des la Ineu, de unde se întoarce cu mulți bani de la Sămădău. În ciuda vremii rele, doamna se hotărăște să plece și-i plătește Anei cu o bancnotă ruptă. Când Ana o roagă să-i dea altă hârtie, doamna scoate o cutie cu bani noi și achită cu o bancnotă dintre acelea.</p>
					<p>Până la Ineu, Ghiță s-a gândit la evenimentele petrecute în cursul nopții și a înțeles că Lică și oamenii lui l-au călcat pe arendaș și că el însuși poate fi bănuit de complicitate. În cursul anchetei, comisarul află că Ghiță ține pe o sârmă semnele turmelor lui Lică, ceea ce face ca suspiciunea să crească și nu este lăsat să plece decât „ca om cu chezășie”. Pintea merge cu el și-l sfătuiește s-o angajeze pe Uța ca servitoare, ea fiind de fapt om al jandarmului.</p>
					<p>Pe drum, găsesc trăsura boierească fără cal și, alături, copilul mort. Mai departe, Pintea află și trupul țeapăn al femeii ce poposise la han. Oamenii legii descoperă o parte din argintăria arendașului ascunsă la Buză Ruptă. Biciul și cuțitul găsite la locul crimei îi aparțin lui Lică, dar el susține că le-a uitat la Moara cu noroc.</p>
					<p>Unele dintre instituțiile statului sunt descrise în nuvelă, de asemenea se prezintă tipologia jandarmului: „Jandarmii de la Ineu se țineau cu toate acestea mereu pe drumuri și abia trecea zi dată de la Dumnezeu fără ca ei să dea pe la cârciuma lui Ghiță.</p>
					<p>Ghiță se bucura când veneau jandarmii și își dădea toată silința să se pună bine cu dânșii: le dădea mâncare și băutură, fără ca să primească banii când ei voiau să plătească, îi ținea de vorbă și umbla mereu în voile lor. Era însă între dânșii unul, Pintea căprarul, un om scurt și îndesat, cu ochii mari, cu umerii obrajilor ieșiți și cu fălcile late, cu mustața tunsă și cu o tăietură în frunte, dar mai presus de toate om așezat și tăcut la fire, cu care Ghiță se făcuse prieten bun. Ce-i drept, el nu vorbise încă între patru ochi cu Pintea; dar așa sunt oamenii: e câte unul pentru care simți din clipa ce l-ai văzut tragere de inimă, fără ca să-ți dai seama pentru ce. Așa era și Pintea.”</p>
					<p>Judecarea acestor întâmplări tragice se desfășoară după Sf. Dumitru, la Oradea Mare, unde vine și Ana. Ghiță este sufocat de rușine și de regrete, iar rezultatul procesului: „Lică se află nevinovat; Ghiță, ale cărui purtări dăduseră loc la bănuieli, scăpă în lipsă de destule dovezi, iar Buză-Ruptă și Săilă Boarul fură osândiți pe viață.”, în loc să-l bucure, îl tulbură și mai mult pe Ghiță. Rușinea de a trece printr-un proces și mila față de soția sa i se păreau o suferință morală grea. Se decide să mai stea la Moara cu noroc până în primăvară, apoi să plece undeva departe, unde nu-l știe nimeni, ca să scape de povara vinovăției.</p>
					<p>Lică revine la Moara cu noroc, îi dă înapoi lui Ghiță banii luați, oferindu-i bancnote însemnate, furate de la arendaș și de la femeia omorâtă, și-i propune să „spele” banii la cârciumă și să ia și el jumătate din sumă. Caracterul demonic al porcarului iese și mai bine în evidență, când îi explică lui Ghiță mecanismul psihologic prin care îi manipulează și se folosește de ceilalți-slăbiciunea: „Pe om nu-l stăpânești decât cu păcatele lui, și tot omul are păcate, numai că unul le ascunde mai bine. Ca să le dea mai lesne pe față, caută-i slăbiciunea, fă-l să și-o deie de gol și faci cu el ce vrei, căci unul se mânie, altul se rușinează, al treilea se zăpăcește, dar nu e nici unul care nu-și pierde bunul cumpăt și mintea întreagă.”</p>
					<p>De altfel și bătrâna identificase la Ghiță acest punct nevralgic: „Are și el, ca tot omul, o slăbiciune: îi râde inima când își vede sporul.” În același timp, Lică îi spune că se teme de omul care iubește o singură femeie, așa cum este el.</p>
					<p>Ghiță acceptă cu greu târgul propus de Lică, iar, când Ana îi spune că știe de bani și că a văzut bancnota cu un colț lipsă la femeia ucisă, se hotărăște să-l trădeze pe Lică și să-l dea pe mâna legii. Vorbește cu Pintea și acesta îi spune că trebuie să caute o posibilitate de a-l da prins pe Lică atunci când are bani însemnați asupra lui, mai ales că Sămădăul are nevoie de bani pentru judecată. Ghiță se duce la Pintea ca să schimbe banii, fără să spună că o parte îi revine lui și pune totul pe seama destinului, a fatalității: „Ei! ce să-mi fac!? își zise Ghiță în cele din urmă. Așa m-a lăsat Dumnezeu! Ce să-mi fac dacă e în mine ceva mai tare decât voința mea!? Nici cocoșatul nu e însuși vinovat că are cocoașă în spinare: nimeni mai mult decât dânsul n-ar dori să n-o aibă.”</p>
					<p>Printr-o elipsă se lasă în umbră evenimentele din toamnă până în preajma Paștelui, când Ghiță crede că a găsit momentul prielnic pentru prinderea lui Lică. De Paști, soacra, soția și copiii vor pleca la rude, la Ineu, iar el va ramâne singur cu slugile și va putea să-și pună planul în aplicare. În ultimul moment, Ana decide să rămână cu soțul ei, pentru a nu fi bârfiți de oameni, iar Ghiță meditează din nou asupra destinului, ale cărui cărări nu le poate nimeni cunoaște dinainte sau schimba: „Ei! ce să-mi fac!? grăi Ghiță, când își văzu zădărnicit astfel planul. Se vede că acesta e norocul meu, și dac-ar fi nenorocirea mea; cine poate să scape de soarta ce-i este scrisă!? Poate că e mai bine așa.”</p>
					<h2>Punctul culminant</h2>
					<p>Punctul culminant al acțiunii este articulat în capitolele al XIV-lea și al XV-lea, printr-o tehnică a gradării tensiunii dramatice, specifice lui Slavici. Lică vine duminică, în prima zi de Paști, însoțit de Răuț și de Păun la Moara cu noroc și se arată mânios că Ana nu a plecat. Cheamă lăutari, pentru a petrece și, când veselia este în toi, îi propune lui Ghiță să plece și să-l lase cu Ana, care i se dă de bunăvoie. Momentul este crucial pentru destinul personajelor. Pe de o parte, Ghiță consideră că poate să ajungă în două ore la Ineu și să se întoarcă împreună cu Pintea, pentru a-l prinde pe Lică, pe de altă parte, gândul că soția îl va înșela pune stăpânire pe mintea lui și-i paralizează voința. Semnele unei serioase tulburări se văd pe chipul eroului: „... el rămase încremenit.”; „Ochii lui Ghiță se împăienjeniră.”, dar, încă o dată, omul dă vina pe destin pentru decăderea lui morală: „Așa vrea Dumnezeu! își zise el; așa mi-a fost rânduit.”</p>
					<p>Lică pleacă de la Moara cu noroc, lăsând-o pe Ana singură. Simte, fără să vrea, imboldul de a se întoarce la ea, dar, cum începe să plouă, se adăpostește cu calul într-o biserică, profanând lucrurile sfinte. Secvența are valențe romantice: natura dezlănțuită, zgomotele tenebroase ale ploii și ale vântului, întunericul brãzdat de fulgere puternice și înspăimântătoare, chipurile sfinților de pe pereții bisericii. Lică realizează că și-a uitat șerparul cu bani la Moara cu noroc, o teamă imensă i se strecoară în suflet și se întoarce la cârciumă.</p>
					<p>În capitolele al XVI-lea și al XVII-lea se conturează deznodământul. În acord cu evenimentele prezentate până aici, deznodământul este tragic. El concentrează dramatic consecințele încălcării preceptelor morale ale colectivității tradiționale de către cei dornici de îmbogățire, dar, pe care, tot societatea îi determină să opteze greșit: „Prin această nuvelă, Slavici a ilustrat cu o artă desăvârșită, neegalată în literatura noastră, consecințele distrugătoare ale setei de îmbogățire. O dată căzut în mrejele acestei patimi, omul se neagă pe sine însuși, devine de nerecunoscut. Sancționarea drastică a protagoniștilor este pe măsura faptelor săvârșite, cititorul o acceptă ca pe o necesitate.”</p>
					<p>Ghiță se grăbește spre Moara cu noroc, luând-o înaintea lui Pintea și speră să ajungă pentru a o salva pe Ana. E prea târziu însă. O omoară încet, cu un cuțit, căutând pretexte pentru propria vinovăție: „Nu-ți fie frică, îi zise el înduioșat; tu știi că-mi ești dragă ca lumina ochilor! N-am să te chinuiesc: am să te omor cum mi-aș omorî copilul meu când ar trebui să-l scap de chinurile călăului, ca să-ți dai sufletul pe nesimțite.”</p>
					<p>În vremea aceasta, Lică, Răuț și Păun ajung la han. Evenimentele se precipită, ritmul acțiunii devine alert. Ghiță este împușcat de Răuț, care dă foc, la ordinul lui Lică, hanului. Lică fuge, dar calul său este obosit și cade. La lumina focului care mistuie Moara cu noroc, Pintea îl vede și pornește în urmărirea lui. Prins în capcana propriilor ilegalități, Lică se sinucide: „El se îndreptă încât părea îndoit așa de nalt ca mai nainte, privi împrejurul său, își ținti ochii la un stejar uscat ce stătea la depărtare de vreo cincizeci de pași, scrâșni din dinți, apoi își încordă toate puterile și se repezi înainte.” Decorul este sumbru, în consonanță cu trăirile personajelor, potențat de regimul nocturn al imaginilor descrise.</p>
					<p>A doua zi, bătrâna și copiii privesc ruinele cârciumii, mistuite de foc care arată ca un peisaj fantastic: „Din toate celelalte nu se alesese decât praful și cenușa: grinzi, acoperământ, dușumele, butoaie din pivniță, toate erau cenușă, și numai pe ici, pe colo se mai vedea câte un cărbune stins, iară în fundul gropii, care fusese odinioară pivniță, nu se mai vedeau decât oasele albe ieșind pe ici, pe colo din cenușa groasă.” Descrierea locului, din perspectivă omniscientă, diminuează ritmul acțiunii și induce cititorului o stare de tensiune, prin faptul că este pus în relație cu mediul, cu decorul de ansamblu.</p>
					<p>Personajele nuvelei sunt verosimile, după modelul esteticii realiste. Doar Lică reprezentând răul din societate, un personaj demonic, are în construcția sa și elemente de factură romantică: „El nu putea să se pună în primejdie de dragul altora, căci avea nevastă și copii, iară pe Lică îl poți speria cu o vorbă, dar nu-l poți stârpi, fiindcă el nu e om singur, ci un întreg rând de oameni, din care unii se răzbună pe alții.” Portretul fizic, însă, prin tehnica detaliului semnificativ (trăsături fizice cu semnificații morale), este realist balzacian: „Lică, un om de treizeci și șase de ani, înalt, uscățiv și supt la față, cu mustața lungă, cu ochii mici și verzi și cu sprâncenele dese și împreunate la mijloc. Lică era porcar, însă dintre cei ce poartă cămașă subțire și albă cu floricele, pieptar cu bumbi de argint și bici de carmajin, cu codoriștea de os împodobit cu flori tăiate și cu ghintulețe de aur.”</p>
					<p>Deși nu este personaj principal, Lică Sămădăul are o mare importanță în construcția nuvelei. El este antagonistul lui Ghiță, personajul malefic de care tremură toată lumea; aparține categoriei sociale a porcarilor, portretizați în nuvelă ca grup, deși se folosește numărul singular al verbelor: „ș...ț sămădăul nu e numai om cu stare, ci mai ales om aspru și neîndurat, care umblă mereu călare de la turmă la turmă, care știe toate înfundăturile, cunoaște pe toți oamenii buni și mai ales pe cei răi, de care tremură toată lumea și care știe să afle urechea grăsunului pripășit chiar și din oala cu varză.”; „ș...ț sămădăul e, mai presus de toate, om tăcut, și dacă îl întrebi asemenea lucruri, el răspunde: Nu știu, n-am văzut, am atâtea și atâtea turme în răspunderea mea și nu mă pot strica cu oamenii”. El știe ce știe, numai pentru nevoile lui. Veneau câteodată pe la cârciuma lui Ghiță și porcari, niște oameni îndeobște înalți și bine făcuți, cu cămașa neagră și cu părul strălucitor de untura cea multă și căzut în plete lungi și răsucite asupra grumajilor goi; oameni erau și ei, chiar oameni cinstiți, care mănâncă, beau și plătesc.”</p>
					<p>Ghiță este protagonistul operei, personajul cel mai bine legat de intențiile moralizatoare ale autorului. Condiția sa socială se conturează prin însumarea detaliilor: cizmar sărac, căsătorit cu Ana, are doi copii și o soacră înțeleaptă, se mută la Moara cu noroc, o cârciumă aflată în apropiere de Ineu, pentru a câștiga bani.</p>
					<p>Portretul fizic este puțin realizat, se fac referiri la statura sa și la faptul că e matur în comparație cu Ana. Există, în nuvelă, și un portret de familie, aproape idilic: „Ana era tânără și frumoasă, Ana era fragedă și subțirică, Ana era sprintenă și mlădioasă, iară el însuși, înalt și spătos, o purta ca pe o pană subțirică.”</p>
					<p>Portretul moral susține eșafodajul ideatic, de semnificații al nuvelei. Ghiță apare ca personaj dilematic, mistuit de gânduri și remușcări ascunse de ochii familiei. Lică identifică la el două slăbiciuni: banii și Ana și se folosește de ele pentru a obține beneficii materiale.</p>
					<p>La început, prin caracterizare directă, făcută de narator, protagonistului i se atribuie calități certe de bun familist, corect în relația cu ceilalți, cinstit, harnic și sociabil. Abia sosit la Moara cu noroc, transformă locul, pregătind, fără să știe, dezastrul ulterior: „Dar binecuvântat era locul acesta mai ales de când veniseră cârciumarul cel nou cu nevasta lui tânără și cu soacră-sa cea bătrână, căci ei nu primeau pe drumeț ca pe un străin venit din lume, ci ca pe un prieten așteptat de multă vreme la casa lor. Abia trecuseră dar câteva luni după Sf. Gheorghe, și drumeții mai umblați nu mai ziceau că o să facă popas la Moara cu noroc, ci că se vor opri la Ghiță, și toată lumea știa cine e Ghiță și unde e Ghiță, iar acolo, în vale, între pripor și locurile cele rele, nu mai era Moara cu noroc, ci cârciuma lui Ghiță. Iară pentru Ghiță cârciuma era cu noroc.”</p>
					<p>După apariția lui Lică, treptat, eroul înțelege că fără acesta nu poate evolua, deoarece sămădăul e un fel de stăpân al locurilor. Se lasă atras în jocul porcarului și, dominat de dorința de a strânge bani, acceptă înțelegeri rușinoase, unele chiar legate de crimă, compromisuri, doar pentru a-și atinge țelul, banii pentru cizmărie. Minte, disimulează, se înstrăinează de familie, de soție, crezând că așa o apără. Fericirea și liniștea familiei de la început sunt înlocuite de teamă, neliniște, suferință morală. În absența unei comunicări autentice, Ana crede că soțul n-o mai iubește și-l acceptă pe Sămădău: „Tu ești om, Lică, iară Ghiță nu e decât o muiere îmbrăcată în haine bărbătești, ba chiar mai rău decât așa.” Ea devine, astfel, o victimă a bărbatului, fiind ucisă în mod tragic la final.</p>
					<p>Evoluția personajului Ghiță are un traseu gradual. El trece prin stări succesive de căutări, de întrebări și de temeri, unele justificate de implicarea legii și a instituțiilor corespunzătoare, comisarul, judecătorul și jandarmul, altele de ordin moral și religios. De fiecare dată, eroul răspunde la ezitările provocate de contrastul dintre credința sa creștină și patima banului cu certitudinea că omul e supus destinului, prin urmare face ceea ce i-a fost dat. Traseul sinuos, interior este urmărit, în detaliu, în scene semnificative, precum: prima întâlnire cu Lică, procesul, scena din duminica Paștelui, scena finală a omorârii Anei.</p>
					<p>În caracterizarea directă realizată prin introspecții monologate, se dezvăluie toată lupta unui suflet simplu, agresat de viciul interior și influențat negativ de personajul demonic, Lică.</p>
					<p>Nuvela se caracterizează printr-un stil sobru, necăutat, aproape cenușiu și printr-un limbaj, comun pentru narator și pentru personaje, popular și regional. Bogăția paremiologică (proverbe și zicători), „îmi fac eu însumi gânduri rele despre ziua de mâine”, „De! își zise ea, ce să-i faci, așa e omul! Oricât de bun ar fi, tot are câte un păcat. Fie cât de mic, dar tot îl are. „, „Vorbește-mi verde-n față” etc. susține limbajul nuvelei în transmiterea mesajului moralizator.</p>
				</div>
			);
			
		 function MoaraCuNoroc(){
			ReactDOM.render(moaraCuNoroc , document.getElementsByClassName("Swapper")[0]);
		 };
		 
		 const laTiganci = (
			<div class="Comentariu">
				<h1>La tiganci</h1>
				<p>Cultivat încă din secolul al XIX-lea, în special în proza lui M. Eminescu și în unele nuvele ale lui I. L. Caragiale, în proza românească modernă, fantasticul are în Mircea Eliade pe cel mai important reprezentant.</p>
				<p>Mircea Eliade (1907-1986) transfigurează artistic, în prozele sale fantastice, noțiuni, concepte dezvoltate în lucrările teoretice: sacrul, profanul, „coincidentia oppositorum”, hierofania (manifestarea revelată a sacrului în profan), ieșirea din timp etc. Fantasticul eliadesc este unul erudit, situat între dimensiunea lui literară și studiile de filozofie sau de istorie a religiilor.</p>
				<p>Proza fantastică a lui Eliade se construiește pe relația dintre sacru și profan, înțelegând prin sacru orice manifestare a unei expresii divine, iar prin profan ceea ce îndepărtează lumea de cunoașterea de sine, fiind sinonim cu ateu. În concordanță cu această relație, există un spațiu care aparține unei geografii sacre, identificat cu Bucureștiul interbelic, un oraș care ascunde mistere vechi.</p>
				<p>Timpul, din nuvelele fantastice ale lui Eliade, tinde și el spre unul al miturilor (illud tempus), căci pentru omul religios (homo religiosus) timpul nu mai este continuu, ci unul mitic, sacru, în timp ce pentru omul profan timpul este istoric, măsurabil. Eliade îl numește illud tempus, timp hierofanic și îl consideră o cale către eternitate: „El poate desemna timpul în care e cuprinsă celebrarea unui ritual și care, prin aceasta, e un timp sacru, adică un timp esențial diferit de durata profană care îi urmează”. Ieșirea din timpul profan se produce ca o ruptură de nivel, în urma căreia personajele intră, pe neașteptate, într-un univers paralel în care timpul și spațiul au alte dimensiuni.</p>
				<p>Pornind de la ideea că sacrul se manifestă în aspectele cele mai banale ale existenței, personajele din nuvelele fantastice eliadești sunt oameni comuni surprinși în situații anormale, viața lor fiind un șir de probe inițiatice.</p>
				<h2>Tema</h2>
				<p>Scrisă în 1959 și publicată în volum în 1969, nuvela fantastică La țigănci are ca temă camuflarea sacrului în profan. Așa cum observă Sorin Alexandrescu, nuvela este „o alegorie a morții sau o trecere spre moarte”.</p>
				<h2>Titlul</h2>
				<p>Titlul este un topos, sugerează o hierofanie, manifestarea sacrului în profan. Locul numit „la țigănci” reprezintă simbolic un spațiu intermediar între lumea „de aici” și lumea „de dincolo”, între sacru și profan.</p>
				<h2>Structura</h2>
				<p>Nuvela se construiește pe alternarea a două planuri – Real, Ireal – dezvoltând opt secvențe epice care marchează etapele „aventurii” personajului principal, profesorul Gavrilescu:
				•	secvența I – planul real – viața obișnuită a lui Gavrilescu – prima călătorie cu tramvaiul;
				•	secvențele II, III, IV – planul ireal – grădina țigăncilor, bordeiul, proba ghicitului, labirintul;
				•	secvențele V, VI, VII – planul real (modificat) – a doua călătorie cu tramvaiul, la dna Voitinovici, acasă, discuția cu cârciumarul, în birjă;
				•	secvența a VIII-a – planul ireal – la țigănci, plecarea finală.
				„Termenii extremi ai secvenței numesc «ieșirile» și totodată «intrările» dintr-un mod de existență în altul”.</p>
				<h2>Incipitul</h2>
				<p>Incipitul corespunde planului real și conține indicii spațiali și temporali ai acțiunii: Bucureștiul interbelic, un oraș plin de semne, un oraș inițiatic (așezările vechi reprezintă o sursă inepuizabilă de mituri). Timpul evenimențial este marcat prin ora 3 după-amiaza.</p>
				<p>Este introdus acum și personajul principal, Gavrilescu, un modest profesor de pian, un ins anost. Autorul își alege în mod deliberat personaje reprezentând indivizi simpli, ilustrând astfel ideea că sacrul se manifestă în aspectele cele mai banale ale existenței.</p>
				<p>Construcția subiectului. În secvența I, care corespunde planului real, se configurează o atmosferă neobișnuită, la nivelul limbajului putând fi identificate cuvinte din câmpul semantic al căldurii înăbușitoare, un factor care ar putea justifica situațiile anormale în care intră personajul. Existența anostă care se derulează pe trasee stereotipe, spațiul închis, lipsit de orizont, sunt sugerate de simbolul tramvaiului</p>
				<p>Profesorul Gavrilescu se întoarce cu tramvaiul de la o lecție de pian pe o căldură „încinsă și înăbușitoare”. În discuția cu bătrânul din fața lui, apare obsedant numele colonelului Lawrence și aventurile acestuia din Arabia. În timp ce profesorul își caută portmoneul pentru a plăti biletul, taxatorul aduce vorba despre locul numit „la țigănci”. Gavrilescu este fascinat de acest spațiu, mai ales de grădina umbrită de nuci bătrâni, însă interlocutorul său consideră că e o rușine și că ar trebui interzis.</p>
				<p>Misterul se adâncește în jurul țigăncilor și Gavrilescu, deși trece de trei ori pe săptămână cu acest tramvai, n-a găsit încă un răspuns. Discuția dezvoltă și tema monotoniei vieții, profesorul mărturisind că ar fi meritat mai mult, pentru că are o fire de artist, dar lecțiile pe care le dă în particular și câștigul modest l-au obosit spiritual.</p>
				<p>Brusc, își dă seama că și-a uitat partiturile la eleva sa, Otilia Pandele, în strada Preoteselor și se vede nevoit să coboare la prima stație cunoscută sub numele „La țigănci”. Intervine, așadar, hazardul care îl propulsează pe Gavrilescu într-o nouă dimensiune. Se simte deodată obosit, istovit, deși este încă „în floarea vârstei”, are numai 49 de ani. Își amintește de tinerețe și de Charlottenburg când nu avea niciun ban în buzunar, dar nici nu era interesat de aspectul material al vieții.</p>
				<p>Epicul dublu/ planul de adâncime al textului se construiește prin câteva elemente ce vor deveni laitmotivele textului: căldura, amnezia, locvacitatea care pare a-l apăra pe erou de ceea ce Eliade numește „teroarea istoriei”, fereastra – spațiul deschis spre alte lumi etc.</p>
				<p>Atras de răcoarea grădinii, Gavrilescu intră „la țigănci”, în fața porții (simbol al pragului dintre două lumi) fiind așteptat de o tânără frumoasă și foarte oacheșă care, sesizându-i ezitarea, îl ia de mână și-l conduce către o căsuță veche. Aude depărtat zgomotul tramvaiului, dar îi pare „atât de insuportabil, încât își duse mâna la frunte”2. Descoperă lângă el o bătrână care stătea la o măsuță, cu o ceașcă de cafea în față. Aceasta îl întreabă ce-și dorește și-i propune trei femei: o țigancă, o grecoaică, o nemțoaică. Gavrilescu refuză nemțoaica, iar bătrâna îi propune din nou o țigancă, o grecoaică și o evreică și-i precizează și suma: trei sute de lei, pe care bărbatul o echivalează cu trei lecții de pian.</p>
				<p>Este condus de aceeași fată oacheșă către bordei și este sfătuit să nu bea multă cafea. Intrat în bordei, se simte invadat de fericire si-i răsare în minte numele lui Hildegard, iubita lui din tinerețe. Se lasă prins în jocul celor trei fete, dar nu reușește să ghicească țiganca, încalcă interdicția de a bea cafea, fiindcă simte o sete teribilă. Fetele îl prind într-o horă a ielelor, spațiul se modifică, iar el se abandonează total jocului. Trezit ca dintr-un somn adânc, își amintește de Hildegard, deși fetele consideră că n-ar fi trebuit să-l lase, și de momentul care a declanșat tragedia vieții lui, apariția Elsei.</p>
				<p>Ratează a doua oară jocul ghicitului, iar fetele îi spun că ar fi fost foarte frumos, l-ar fi plimbat prin toate odăile. Gavrilescu se repede asupra pianului, interpretând melodii pe care nu le mai auzise, dar care îi invadau sufletul. Fetele dispar, iar el rătăcește într-un spațiu pe care nu-l mai recunoaște, ca într-un labirint. Renunță treptat la haine, fiindcă îi este foarte cald, se simte deodată gol și se ghemuiește pe covor. Aleargă apoi disperat, trăind o frică paroxistică, printr-un spațiu care se modifică continuu, trage apoi de o draperie și este înfășurat ca într-un giulgiu. Se întâlnește din nou cu baba căreia i se confesează, aude depărtat huruitul tramvaiului și-și reamintește că trebuie să ajungă în strada Preoteselor.</p>
				<p>Gavrilescu părăsește bordeiul țigăncilor, se urcă în tramvai, ajunge la dna Voitinovici, însă i se spune că nu mai locuiesc aici; Otilia se căsătorise și se mutaseră din această casă. Gavrilescu părăsește confuz casa, se urcă din nou în tramvai, dar, când trebuie sa plătească biletul, taxatorul îi spune că banii nu mai sunt valabili, că au fost scoși din circulație în urmă cu un an. E din ce în ce mai încurcat, readuce în discuție spațiul țigăncilor, fiind apostrofat de un bărbat că nu trebuie să se vorbească de acest loc în fața femeilor. Taxatorul îl avertizează că, dacă nu plătește, trebuie să coboare la prima stație, precizându-i că biletele s-au scumpit de vreo trei-patru ani.</p>
				<p>Ajuns acasă, află că acolo locuiește altcineva. Cârciumarul îl lămurește că nu se știe ce s-a întâmplat cu profesorul Gavrilescu și că soția lui, Elsa, a plecat în Germania în urmă cu vreo 12 ani, după ce îl căutase în zadar.</p>
				<p>Nemaiînțelegând nimic, pleacă spre țigănci, însoțit de un birjar care fusese cândva dricar. O reîntâlnește \n fața bordeiului pe bătrână care îi spune că nu mai e decât nemțoaica și-i recomandă să bată la a șaptea ușă, dar să aibă grijă să nu se rătăcească. Gavrilescu încurcă ușile, bate la una dintre ele si o găsește aici pe Hildegard care îl conduce către ieșire. Urcă împreună în trăsură, iar fata îl roagă pe birjar să meargă spre pădure, pe drumul cel mai lung, apoi întoarce capul spre Gavrilescu și-i spune zâmbind:</p>
				<p>„Toți visăm, spuse. Așa începe. Ca într-un vis...”</p>
				<h2>Subiectul</h2>
				<p>Subiectul se construiește pe cel puțin două niveluri de semnificații: unul de suprafață, care prezintă desfășurarea propriu-zisă a evenimentelor și unul de adâncime, care dezvoltă semnificații profunde.</p>
				<p>Ambiguitatea textului sugerează manifestarea sacrului în profan. Astfel, grădina țigăncilor reprezintă un spațiu de inițiere, intermediar, între viață și moarte; bordeiul ilustrează mitul labirintului; baba, care păzește intrarea în bordei și-i cere o taxă, poate fi asemuită cu Cerberul sau poate cu luntrașul Charon; cele trei fete sunt Ursitoarele, Parcele sau ielele din folclorul românesc; ghicitul reprezintă o probă a inițierii, birjarul, care fusese cândva dricar, trimite către luntrașul Charon.</p>
				<p>Se observă că structura conotativă a textului este deschisă, ceea ce validează fantasticul de tip erudit, mitic. Limbajul aluziv, alchimic dezvoltă o serie de motive ale căror funcții se dezvăluie pe parcursul narațiunii: cifra trei, cifră cu puternică încărcătură magică (trei lecții de pian, trei sute de lei taxa de intrare în bordei, de trei ori pe săptămână călătorește cu tramvaiul), dar și șapte (semnifică cele șapte trepte existențiale pe care trebuie să le parcurgă omul pentru a se desăvârși spiritual) – Gavrilescu trebuie să bată la ușa a șaptea, doisprezece (doisprezece ani au trecut de la dispariția lui Gavrilescu etc.); motivul banilor, reprezentând o convenție a planului real; motivul tramvaiului, element ce facilitează legătura dintre cele două lumi; motivul amneziei și al recuperării memoriei, care fac posibilă comunicarea cu trecutul și regăsirea sinelui; motivul visului, dar și al „vieții ca vis”.</p>
				<p>Interesant integrat în țesătura textului este motivul timpului, cu trimitere la timpul mitic, sacru care nu are o curgere cronologicã, asemenea timpului istoric, ci una în spirală, permițându-i eroului o pendulare între trecut și viitor. În bordeiul țigăncilor timpul s-a oprit, fiindcă în acest spațiu are alte dimensiuni („Nu e grabă, spuse bătrâna. Avem timp. Nu e nici trei”. „Vă cer iertare dacă vã contrazic, o întrerupse Gavrilescu, dar cred că vă înșelați. Trebuie să fie aproape patru. La trei am terminat eu lecția cu Otilia.” „Atunci să știi că iar a stat ceasul, șopti bătrâna căzând din nou pe gânduri.”). Revenit în spațiul real, Gavrilescu nu mai recunoaște nimic: banii nu mai sunt valabili, doamna Voitinovici plecase de mai mulți ani, acasă la el locuiesc alte persoane; orele petrecute la țigănci echivalează cu doisprezece ani în lumea de dincoace.</p>
				<h2>Finalul</h2>
				<p>Finalul nuvelei este unul deschis, specific prozei fantastice. Plecarea lui Gavrilescu cu Hildegard în trăsura condusă de birjar anulează definitiv granița dintre sacru și profan. Cei doi nu mai sunt niște prezențe materiale, de aceea, când ies din grădina țigăncilor, nu mai este nevoie să deschidă poarta. Replica lui Hildegard „Așa începe. Ca într-un vis.” trimite la un motiv de largă circulație, prezent la romantici și în creația eminesciană. Visul este considerat un liant între viață și moarte, moartea fiind, după Mircea Eliade, o supremă inițiere.</p>
				<p>Personajul principal al nuvelei La țigănci este profesorul Gavrilescu, un modest profesor de pian. Este un individ anost, banal, dar în care se ascunde un suflet de artist ce poartă nostalgia ratării, dovadă fiind repetarea aceleiași mărturisiri: „Pentru păcatele mele, sunt profesor de pian. Zic pentru păcatele mele, adăugă încercând să zâmbească, pentru că n-am fost făcut pentru asta. Eu am o fire de artist...”</p>
				<p>„Sunt artist, spuse Gavrilescu ș…ț. Pentru păcatele mele am ajuns profesor de pian, dar idealul meu a fost, de totdeauna, arta pură. Trăiesc pentru suflet...”</p>
				<p>Numele personajului, Gavrilescu, se pretează la o dublă interpretare: Gavril este îngerul de lumină, îngerul reînvierii, al morții și al revelației divine, iar sufixul „-escu” îl coboară în banal, ceea ce ar echivala, combinând cele două semnificații, cu o coborâre a Sacrului în Profan. Se poate spune că personajul este totuși unul dintre cei aleși, însă pătrunderea în Sacru presupune luptă, trebuie să fii puternic, să ai curaj, iar Gavrilescu se simte istovit („Sunt cam obosit, spuse, iartă-mă”) și îi este frică („și o clipă rămase încremenit, simțind cum i se răcește sudoarea pe spate ș...ț. Își auzea inima bătându-i-se să se spargă”). Banalitatea și viața monotonă l-au ancorat atât de puternic în profan, încât el și-a ratat misiunea divină.</p>
				<p>Gavrilescu ratează de trei ori (iarăși cifra trei): în plan profesional (aspirația lui era arta pură, dar ajunge doar un modest profesor de pian), în plan sentimental, erotic (era îndrăgostit de Hildegard, dar, din cavalerism, se căsătorește cu Elsa), ratează și accederea în sacru, fiind nevoit să treacă prin această „zonă crepusculară” („la țigănci”) și să se mântuiască de păcate, parcurgând o serie de probe inițiatice.</p>
				<p>Ezitările sale, datorate firii de artist, de visător, pot explica șirul ratărilor. Replica stereotipă „prea târziu, prea târziu”, rostită atunci când aude uruitul tramvaiului, poate sugera că personajului îi este imposibil să se mai întoarcă la existența anterioară.</p>
				<p>Personajul este caracterizat prin mijloacele tradiționale ale prozei – caracterizare directă, realizată prin autocaracterizare și prin intervenția altor personaje, și indirect, prin gesturi, comportament, limbaj, relația cu celelalte personaje. De asemenea, portretul este completat și prin tehnici moderne: limbaj aluziv, monolog interior.</p>
				<p>Prin autocaracterizare, Gavrilescu își subliniază ratarea („pentru păcatele mele am ajuns profesor de pian”), pentru greșelile din tinerețe își ratase vocația de artist, dar și împlinirea prin iubire. Statutul lui de ratat este marcat și de baba care păzește intrarea în bordei prin substantivul cu sens peiorativ „muzicant”:</p>
				<p>„	– Ești muzicant? îl întreabă ea deodată. Atunci are să-ți placă.</p>
				<p>– Sunt artist, spuse Gavrilescu”</p>
				<p>Viața obișnuită, derulată în coordonate stereotipe, se încheie atunci când intră în grădina misterioasă a țigăncilor.</p>
				<p>Nu întâmplător Gavrilescu are 49 de ani, multiplu de 7. Vârsta lui semnifică finalizarea unei existențe profane și trecerea în plan spiritual. Proba ghicitului, ca probă de inițiere, îi oferă șansa accederii în Sacru, de a trăi ceva frumos („Dacă ai fi ghicit-o, ar fi fost foarte frumos, șopti grecoaica. ți-am fi cântat și ți-am fi dănțuit și te-am fi plimbat prin toate odăile. Ar fi fost foarte frumos.”), dar rătăcind, el trebuie să treacă prin alte transformări chinuitoare (avataruri) ale evoluției sale. Experiența labirintului echivalează cu spălarea de păcate. E necesară această întoarcere în timp, pentru a corecta greșelile făcute într-o viață anterioară.</p>
				<p>Comportamentul șovăielnic, gesturile stereotipe, locvacitatea sunt tot atâtea particularități ale portretului moral al personajului.</p>
				<p>După aventura trăită în bordeiul țigăncilor, Gavrilescu revine în Real, dar nu-și mai găsește locul, semn că el nu mai aparține acestei lumi, că realitatea aceasta îl refuză (timpul evenimențial diferă de timpul mitic). Se întoarce în singurul loc în care se regăsește, întâlnind-o aici pe Hildegard. Nu se desprinde însă cu totul de material, făcând gesturi ridicole: se scuză față de Hildegard că nu are bani, vrea să se întoarcă pentru a-și recupera pălăria, nerealizând că în lumea „de dincolo” nu va mai avea nevoie de toate acestea.</p>
				<p>Întrebarea fetei: „E adevărat? – se miră fata. Tu încă nu înțelegi? Nu înțelegi ce ți s-a întâmplat, acum de curând, de foarte curând? E adevărat că nu înțelegi?” lămurește faptul că Gavrilescu nu este încă pregătit pentru noua existență, de aceea ultima treaptă a inițierii este iubirea, căci, în concepția lui Eliade, și iubirea și moartea sunt hierofanii. Așadar, Hildegard este tot un Charon, ultima călăuză către Marele Tot. Cei doi pornesc împreună pentru a trăi o „nuntă în cer”.</p>
			</div>
		 );
		 
		 function LaTiganci()
		 {
			ReactDOM.render(laTiganci , document.getElementsByClassName("Swapper")[0]);
		 };
		 
		 const cVN = (
			<div class="Comentariu">
				<h1>Ciocoii vechi si noi</h1>
				<p>Ciocoii vechi și noi sau ce naște din pisică șoareci mănâncă ilustrează începuturile romanului, ca specie, în literatura română. Cultivat ocazional, de la D. Cantemir (Istoria ieroglifică – 1705), până la pașoptiști (M. Kogălniceanu – Tainele inimei; D. Bolintineanu – Manoil și Elena; V. Alecsandri – Dridri), romanul trece de la alegoria, în spirit clasic, a fabulei, la intrigi sentimentale, romantice și se stabilește, prin Filimon, în sfera realist-socială, a observației atente asupra individului și a mediului al cărui produs este omul.</p>
				<p>Ciocoii vechi și noi a apărut, înainte de a fi publicat la Imprimeria Statului, în 1863, în paginile Revistei române, în 1862.</p>
				<h2>Tema</h2>
				<p>Tema este socială: ascensiunea spectaculoasă și decăderea iminentă a lui Dinu Păturică, un ambițios intrigant, pe fundalul începutului de secol al XIX-lea, la finele domniilor fanariote. Acestei teme i se subordonează panorama romanescă propusă de scriitor. Conjunctura politică reprezentată de agonia stăpânirii fanariote, de lupta pentru emancipare socială și națională purtată de T. Vladimirescu, de încercarea lui Alexandru Ipsilanti de a ajunge domn în țara Românească nu reprezintă pentru Filimon decât un pretext pentru a ilustra mai persuasiv viciile eroului său plasat în scene-cheie, identificabile istoric.</p>
				<h2>Viziunea despre lume</h2>
				<p>Viziunea despre lume a prozatorului răzbate atât din caracterizarea minuțioasă a personajelor, cât și din frecventele popasuri meditative și moralizatoare care succedă relatării unor fapte ce atrag indignarea sau disprețul său. Ea se lasă întrezărită încă din secvențele pregătitoare ale romanului – Dedicație și Prolog – în care răsună profetic vocea autorului: „Nimic nu este mai periculos pentru un stat ce voiește a se reorganiza decât a da frânele guvernului în mâinile parveniților, meniți din concepțiune a fi slugi și educați într-un mod cum să poată scoate lapte din piatră cu orice preț!...”</p>
				<p>Văzând în ciocoi pericolul cel mai mare de care este pândită țara noastră „unde lumina adevăratei civilizațiuni n-a răsipit încă norii cei groși ai ignoranței și depravațiunei”, Filimon nu-și poate reprima sentimentul de oroare față de „aceste vulpi cu două picioare”, ura stârnită de cei ce se arată precum „putrăjunea și mucegaiul ce sapă din temelii (...) împărățiile și domniile”.</p>
				<p>Pentru autorul postpașoptist, literatura și viața se unifică, în numele exprimării unui adevăr comun: minciuna și corupția sufocă societatea românească și trebuie demascate, pentru o posibilă vindecare. Ca dovadă că realitatea și ficțiunea se contopesc, dezvăluind aceleași tare sociale și morale, romancierul nu face decât să împrumute un chip și un nume „tipului ciocoiului din toate țările și mai cu seamă din țara noastră”, a cărui evoluție este trasată anticipativ încă din Dedicație și Prolog.</p>
				<p>Filimon zugrăvește lumea în alb și negru; acolo unde se ivesc mârșăvia, cinismul, ipocrizia își fac apariția și onestitatea, demnitatea, curajul, pentru restabilirea echilibrului universal. Motive precum îngerul (Maria, Banul C.) și demonul (Chera Duduca, Andronache Tuzluc), pedeapsa (Păturică, Chir Costea Chiorul) și răsplata (Gheorghe) utilizate într-o stridentă antiteză denotă o viziune simplificatoare asupra realității. Ele ilustrează nevoia autorului de a contrabalansa răul, de a-i opune, în mod artificial, forța mereu trează și eficace a binelui.</p>
				<h2>Titlul</h2>
				<p>Titlul relevă problematica textului, urmărirea tipului ciocoiului în epoca fanariotă și în timpurile moderne, iar subtitlul, echivalent cu un proverb, conturează morala textului: ciocoismul este o boală ce se perpetuează în societatea românească.</p>
				<h2>Subiectul</h2>
				<p>Acțiunea se desfășoară pe durata câtorva ani, 1814-1821, reperele istorice fundamentale fiind domniile fanariote și revoluția condusă de T. Vladimirescu.</p>
				<p>Istoria ascensiunii lui Păturică își are punctul de plecare în acceptarea lui ca slugă umilă de către postelnicul Andronache Tuzluc. În capitolul I, care poartă numele protagonistului, se construiește expozițiunea ce prezintă timpul (octombrie 1814), cadrul (curtea fanariotului avut) și un portret fiziognomic (trăsăturile fizice le exprimă pe cele morale). Tot în această primă secvență a operei se descoperă și intriga: tânărul de 22 de ani primește slujba de ciubucciu, deci pune piciorul pe „pământul făgăduinței”.</p>
				<h2>Desfasurarea actiunii</h2>
				<p>Desfășurarea acțiunii, cuprinsă între capitolele II și XXX, urmărește, treaptă cu treaptă, traseul ascensional al eroului. Tuzluc îl trimite să învețe la școala domnească, unde își însușește bogate cunoștințe de limbă greacă, pe care le completează, în propria odaie, cu lecturi asidue din operele lui Machiavelli. În strategia lui de a-l sărăci pe Tuzluc, își face aliați din amanta postelnicului, Chera Duduca și dintr-un negustor mârșav, Chir Costea Chiorul. Duduca îi pretinde fanariotului haine scumpe și bijuterii pe care Costea le vinde, restituind lui Păturică mai mult de jumătate din câștig.</p>
				<p>Curând, vicleana slugă ajunge vătaf la curtea postelnicului și omul cel mai de încredere al stăpânului său. Se căsătorește în ascuns cu Duduca, după ce cumpărase ultimele proprietăți ale postelnicului; Tuzluc află de planul diabolic al celor doi și face o criză de apoplexie. Gheorghe, fostul lui vătaf, alungat prin intrigile tânărului ciocoi, îl culege de pe drumuri și se îngrijește de sănătatea lui.</p>
				<p>Păturică se pune în slujba lui Alexandru Ipsilanti și primește rangul de ispravnic peste două județe, Prahova și Săcuieni, ca răsplată pentru trădarea și uciderea mișelească a lui Tudor Vladimirescu, fapt ce reprezintă punctul culminant (capitolul XXXI).</p>
				<h2>Deznodamantul</h2>
				<p>Deznodământul (capitolul XXXII) înfățișează moartea lui Păturică în ocna părăsită, pedepsirea plină de cruzime a negustorului necinstit, Costea Chiorul, precum și moartea Duducăi, ucisă de noul său soț, un turc, pentru imoralitate.</p>
				<h2>Actiunea</h2>
				<p>Acțiunea este construită prin înlănțuire, respectându-se momentele subiectului. Din punctul de vedere al structurii, romanul are o relativă unitate. Fidel acțiunii închipuite, prozatorul o urmărește în atingerile ei cu viața reală, realizând astfel ieșiri și reintrări succesive din/în universul ficțional, ca spre a confirma veridicitatea faptelor surprinse.</p>
				<p>Episoade din viața eroilor romanești (ospățul oferit de Dinu Păturică amicilor săi, comparabil întru totul cu cel organizat de Andronache Tuzluc, plângerea ipocrită a Duducăi către ibovnicul ei fanariot, în privința sărăciei sale vestimentare etc.) alternează cu secvențe de viață autentică a epocii, cu un vădit caracter documentar (capitolul Teatrul în țara Românească sau Alesandru Ipsilant și Eteria grecească). În aceste incursiuni în viața culturală sau social-politică a timpului, Filimon, ca, mai târziu Camil Petrescu, adaugă textului spațiul subsolului, împânzit de note explicative și de trimiteri la documente.</p>
				<p>Prozatorul vrea să dea ficțiunii greutatea adevărului: „Ca să nu trecem de calomniator, punem în fața lectorilor noștri proclamația lui Ipsilant dată către armata sa, când s-a văzut silit a o părăsi și a trece în Austria. Dintr-acest document incontestabil se poate convinge fiecare că armata lui Ipsilant era în mare parte compusă din tâlhari de drumuri, lași și trădători”.</p>
				<p>Acțiunea cunoaște uneori dezvoltări supraabundente (tabieturile slugilor pe durata spectacolului de teatru la care asistă stăpânii) sau comprimări drastice (destinul Duducăi e abia schițat, eroina ieșind din scenă brusc, după căsătoria cu Păturică), fiindcă Filimon intenționează să realizeze, cu ajutorul protagonistului, o radiografie a societății românești de la începutul secolului al XIX-lea și nu o poveste de viață izolată.</p>
				<h2>Prologul</h2>
				<p>Prologul conține o schemă a desfășurării epice, evoluția generică a ciocoiului de la starea cea mai modestă, de slugă plecată, la rangul de om de stat.</p>
				<h2>Epilogul</h2>
				<p>Epilogul se păstrează în latura concretă a acțiunii și îl prezintă pe Gheorghe căsătorindu-se cu Maria (mireasa râvnită cândva de Tuzluc) și având binecuvântarea domnitorului. Mărirea supremă visată de Păturică, slujba de caimacam al Craiovei, îi revine acum lui Gheorghe</p>
				<p>Dacă prologul ține de realism, epilogul este forțat și artificial, înfățișând o răsplătire neverosimilă a personajelor pozitive, pentru calitățile lor.</p>
				<p>În ceea ce privește tehnicile narative, autorul utilizează constant tehnica detaliului semnificativ („Ușa se deschise și intră Păturică cu ochii plecați în jos și cu fața mai umilită decât a unui călugăr”) și a punctului de vedere („Fanariotului îi plăcu naivitatea ciocoiului, dar mai cu seamă pompoasele titluri ce-i da cu atâta prodigalitate; și avea dreptate, căci nu este om căruia să nu-i placă un titlu pe care nu-l are și nu-l merită, dar la care aspiră foarte mult.”).</p>
				<p>Alternarea planurilor (o scenă se petrece în casa boierului fanariot, alta în odaia Duducăi sau în prăvălia lui Costea Chiorul și de multe ori e vorba de evenimente derulate simultan) lărgește sfera vieții descrise. Construcția simetrică încadrează desfășurarea narativă între un prolog și un epilog, dar creează și un paralelism al destinelor (ex: Tuzluc și Păturică urmează același drum al parvenirii dar și aceeași cale a ispășirii).</p>
				<h2>Naratorul</h2>
				<p>Naratorul auctorial relatează la persoana a treia, fiind omniscient și ubicuu (omniprezent). Înfățișarea, gândurile, comportamentul eroilor săi nu păstrează zone de mister, pentru el. știind totul despre personaje, recurge uneori la prolepsă (anticiparea acțiunii): „...dar Păturică avea o natură de fier; el se afla în preziua vânzării celui mai mare bărbat al României și cu toată grozăvia acestei crime, conștiința lui nu era încă turburată.”, alteori la retrospecție (întoarcerea la evenimente petrecute).</p>
				<h2>Personajele</h2>
				<p>Personajele sunt construite pe principiul antitezei romantice. Pe de o parte demonii: Păturică, Duduca, Tuzluc, Costea Chiorul; pe de altă parte figurile angelice: Gheorghe, Maria, Banul C. Cu excepția negustorului evreu, celelalte personaje amintite intră într-un sistem de opoziții stridente, Gheorghe fiind termenul de contrast pentru Păturică, Maria – pentru Duduca, iar Banul C. pentru Tuzluc.</p>
				<p>Eroii intră în scenă gata formați, cu o înfățișare și cu un trecut care reflectă fidel trăsăturile lor morale. În primele zece capitole sunt introduse toate personajele importante în narațiune, numele lor regăsindu-se chiar în titluri (cap. I – Dinu Păturică; cap. al II-lea – Postelnicul Andronache Tuzluc – aici apar și Banul C. și Maria; cap. al IV-lea – Chera Duduca; cap. X – Chir Costea Chiorul).</p>
				<p>Protagonistul este Constantin Păturică, zis Dinu. Numele lui face transparentă obsesia parvenitului. Este un tânăr de 22 de ani, fiul lui Ghinea Păturică, fostul vătaf de curte al lui A. Tuzluc. Chipul și veșmintele lui sugerează alianța cea mai periculoasă, a vicleniei cu sărăcia, două impulsuri puternice pentru acțiunea lipsită de scrupule: „cu față oacheșă, ochi negri plini de viclenie, un nas drept și cu vârful cam ridicat în sus, ce indică ambițiunea și mândria grosolană, îmbrăcat cu un anteriu de șamalgea rupt în spate, cu caravani de pânză de casă văpsiți cafeniu (...), cu picioarele goale băgate în niște iminei de saftian, care fuseseră odată roșii, dar își pierduseră coloarea din cauza vechimei...”</p>
				<p>Filimon suprapune portretul fizic cu cel moral, nelăsând lectorului vreo îndoială cu privire la caracterul josnic al personajului său. Întreaga evoluție a eroului nu va face decât să confirme cea dintâi impresie. Observarea fizică a lui Păturică și faptele lui, repetat comentate de narator, rămân pilonii fundamentali în caracterizare. Acceptat de postelnic, la curtea sa, ca ciubucciu, Păturică „devenise proprietar pe prima literă a alfabetului fortunei”. În camera lui cea nouă, destinată de stăpân, „fața lui se coloră de o bucurie nedescriptibilă”. Monologul interior clarifică, aproape redundant, starea sufletească a ipocritului: „Iată-mă în sfârșit ajuns în pământul făgăduinței; am pus mâna pe pâne și pe cuțit; curagiu și răbdare, prefăcătorie și ișchiuzarlâc și ca mâne voi avea și eu case mari și bogății ca ale acestui fanariot.” Cu o prefăcută grijă și cu umilință își îndeplinește toate atribuțiile pe lângă postelnic, simulând aceeași atitudine și față de celelalte slugi, mai vechi sau mai în vârstă. În scurt timp ,devine o prezență necesară și postelnicul vede în el calitățile unui tânăr vrednic și devotat, numindu-l cu afecțiune paternă „copilul meu”. Se instruiește cu răbdare și cu perseverență citindu-i pe Machiavelli, pe Plutarh, pe Cezar, interesat find de viețile marilor bărbați.</p>
				<p>Are o extraordinară capacitate de disimulare, sărută mâna binefăcătorului său cu devoțiune, lasă să-i curgă lacrimi de recunoștință în fața dovezilor de încredere din ce în ce mai mare pe care i-o arată Tuzluc. Joacă scene „de tartufism” cu o zguduitoare putere de convingere.</p>
				<p>La întâlnirea cu Duduca, dovedește o mare putere de pătrundere psihologică; ei se studiază reciproc ca doi redutabili dușmani, pentru a conveni, în cele din urmă, că pot deveni o forță invincibilă în efortul comun de a-l ruina pe postelnic.</p>
				<p>Calculat, știe să aștepte momentul oportun pentru fiecare lovitură pe care i-o dă stăpânului său, deși niciun moment nu pierde din vedere scopul ultim: „... de va vrea Dumnezeu cu tine, nu va trece mult și vei avea moșii, țigani și averi nenumărate...” își spune el, tenace.</p>
				<p>De îndată ce ajunge vătaf, înlăturându-l pe Gheorghe, începe să verifice starea proprietăților boierului său și găsește cu cale să-i șantajeze nemilos pe arendași și să facă de nesuportat traiul țăranilor. Inițiativa lui de a se îngriji, cu o fățarnică responsabilitate ,de starea averii lui Tuzluc este un prilej, pentru Filimon, de a-și caracteriza eroul prin relevarea reacțiilor lui psihologice. Încrezător și mulțumit, postelnicul îi face urarea: „Cum îngrijești tu de averea mea, așa să îngrijească Dumnezeu de tine”, dar Păturică, în fața unor asemenea vorbe oraculare, nu are nicio tresărire. Aceeași neclintire sufletească o arată și în alte două scene cu valoare de stigmat moral pentru personaj, a alungării tatălui sărac din casa lui de om din lumea înaltă și a trădării domnului Tudor.</p>
				<p>Fire malefică, nu se dă în lături de la nicio ticăloșie: minte, înșală, corupe, înscenează, imaginează continuu strategii de ascensiune. Ispravnic peste două județe, se visează caimacam. Mărirea nu are, pentru el, o limită.</p>
				<p>Personajul ilustrează tipul parvenitului cinic, sălbatic. Atitudinea autorului față de el este de nedisimulată ură. O singură calitate îi recunoaște: voința inumană, imensă: „Picătura găurește piatra, zice alt proverb. Se poate și nu se poate; acela însă care realiză acest proverb este un om mare în felul său. Păturică era într-adevăr un om extraordinar. El își luase hotărârea de a deveni un om mare și niciun obstacol nu putea să-l abată de la această idee fixă”.</p>
				<p>Închiderea și moartea lui în ocna părăsită reprezintă un final pe care Filimon îl concepe ca pe o unică destinație a unui drum al răului, în lume.</p>
				<h2>Personaje secundare</h2>
				<p>Andronache Tuzluc, o altă reprezentare a parvenitului, are o origine obscură: „ulițele cele strâmte ale Fanarului, unde se urzesc și se pun în lucrare cele mai întunecoase intrigi...”. Este definit aproape de momentul introducerii lui în acțiune, ca având „un mare talent de intrigă și lingușire”. Ajuns postelnic pe căi încâlcite și murdare, devine unul din oamenii de încredere ai domnitorului Caragea. Simbolic, moșiile lui se numesc Plânsurile și Chinuielele, ca spre a sugera lectorului cruzimea acestui venetic și asupritor. Râvnește la mâna delicatei Maria, fiica banului C., pentru care avea „un amor foarte tare”, deși nutrește un sentiment arzător și pentru țiitoarea sa, greaca Duduca. El, ciocoiul desfrânat și lacom, va fi detronat de puiul de ciocoi pe care îl adăpostește cu milă în propria casă. Neprevăzător, ignoră avertismentul lui Gheorghe cu privire la Păturică și asistă apoi neputincios la spectacolul unirii infame, în biserică, a lui Dinu cu Duduca. Lovit de dambla, nu va mai avea parte decât de „o viață mizerabilă” sub îngrijirea unei bătrâne plătite de Gheorghe, sluga credincioasă de odinioară. Ca o concluzie la destinul acestui „erou infernal” (G. Călinescu), Filimon notează, laconic, un proverb: „Timpul face și desface”.</p>
				<p>Chera Duduca, amanta postelnicului, o adevărată „Vineră orientală”, este personajul feminin demonic ce ia parte la monstruoasa coaliție împotriva boierului fanariot. Portretul ei fizic, realizat prin caracterizarea directă de către un personaj episodic, este convențional și neconvingător, în idealitatea lui: „...frumoasă ca o zână; naltă și subțirică; fața o are mai albă decât zăpada; obrajii îi sunt rumeni ca două mere domnești; are ochi mari și negri ca murele...”. Această frumusețe desăvârșită generează „o mulțime de dorințe nepotrivite cu pozițiunea ei socială”: fata iubește luxul, petrecerile, vrea să fie scoasă în lume, la teatru. Îl acceptă pe Tuzluc în calitate de protector bogat, dar își dăruiește inima altor bărbați, unul dintre ei fiind Păturică. În opoziție cu chipul său încântător se află trăsăturile ei morale: o făptură cinică și josnică. Ea este tipul întreținutei de lux, lipsite de sentimente. Notația asupra morții sale e rece, Filimon considerând pedepsirea ei (cusută într-un sac, e aruncată în Dunăre) de către noul soț, binemeritată.</p>
				<p>Chir Costea Chiorul, tipul negustorului lacom și venal, are „un caracter cât se poate de mârșav”: face camătă, prilejuiește „întâlniri amoroase chiar în casa lui”, este delator și hoț. Îi cere, cu nerușinare, lui Păturică, 40% din câștigul obținut de ciocoi prin vinderea hainelor scumpe și a bijuteriilor Duducăi, oferite acesteia de Tuzluc. Lipsa lui de omenie este pusă în evidență de Filimon printr-un argument imbatabil: în acțiunile lui necinstite le folosește pe cele două fiice ale sale, făpturi corupte și ele, ticăloșite prematur.</p>
				<p>Pedepsirea lui este iminentă: va fi biciuit pe străzile orașului, în public și țintuit de urechi în fața prăvăliei sale.</p>
				<p>Personajele pozitive abia se rețin. Banul C., Maria, Gheorghe sunt remediul moral al unei societăți bolnave, degradate. Numai că acest remediu este atât de slab conturat, încât el rămâne doar reflexul nevoii de îndreptare socială și etică, manifestate de autor.</p>
				<p>Maria este neverosimil de matură și desăvârșită patriotă; Gheorghe este un personaj inconsistent în generozitatea lui de măreție biblică; față de Tuzluc, Banul C. se dovedește inautentic în dialogurile cu Maria, cu domnitorul Caragea sau cu postelnicul. După cum observă G. Călinescu, „cu astfel de mijloace idealistice, Filimon e incapabil să surprindă psihologia feminității și a cinstei...”</p>
				<h2>Prspectiva narativa</h2>
				<p>Perspectiva narativă este par derrière (dindărăt), naratorul știe totul despre eroii săi și comunică permanent, cu prisosință, lectorului, detalii despre viața dinaintea momentului inițial al acțiunii, a personajelor sale. El citește privirea, culoarea obrajilor, mimica, gestica eroilor și descifrează, pentru cititor, toate aceste semne, smulgând măștile ipocriziei.</p>
				<p>Naratorul auctorial își numește receptorii operei, în general, cu formula „bunii noștri lectori”, dar uneori li se adresează direct, în termeni de reverență („Ce ziceți domnia voastră despre acele amoruri zgomotoase...”) sau de reproș („O, juni! dacă ați ști voi unde vă duc aceste amoruri nesocotite...”). Opera se scrie pentru cititor, cu scopul instruirii lui morale și patriotice. Din această perspectivă, romanul îndeplinește rolul unui manual de îndreptare a moravurilor, de încurajare a virtuților cetățenești.</p>
				<h2>Limbajul</h2>
				<p>Limbajul naratorului topește, în fluxul povestirii, termenii de epocă (grecisme: „bei-mu”, „chir”, „aporie”, „empericlisi”; turcisme:„ișlic”, „cilibi”, „aferim”, „anteriu”, „giubea”), neologismele („patetic, „resignațiune”, „interes”, „amor”) și cuvintele populare („chindie”, „coșniță”, „ștrengar”, „uricios”, „ibovnică”, „calic”), „formând un stil al vremii, un ton arheologic multicolor, oriental, de o împestrițare de Halima” (G. Călinescu).</p>
				<p>Limbajul personajelor ajută la reconstituirea epocii, dar, de cele mai multe ori, în secvențele de dialog, sună convențional și forțat, cu atât mai mult cu cât înseși personajele sunt obligate să-și joace rolurile, ca niște marionete în măna autorului. Pe alocuri, schimbul de replici amintește de sărăcia dialogului din basm, unde rolul lui este strict funcțional, după cum reiese din această conversație dintre Tuzluc și Păturică:</p>
				<p>„– Ia spune-mi acum, mă iubești tu pe mine?</p>
				<p>– Te iubesc, stăpâne, mai mult decât pe tată-meu.”</p>
				<p>În ciuda stângăciilor care îl caracterizează, Ciocoii vechi și noi este un reper important în evoluția speciei, care va influența realizarea marilor romane sociale de mai târziu.</p>
			</div>
		 );
		 
		 function CVN()
		 {
			ReactDOM.render(cVN , document.getElementsByClassName("Swapper")[0]);
		 };
		 
		 const mara = (
			<div class="Comentariu">
			<h1>Mara</h1>
			<p>Autentică izbândă a prozei românești, în direcția realismului social și psihologic trasată de romanul lui N. Filimon, Mara este publicată în foileton în 1894 și apare în volum în 1906.</p>
			<p>Ieșit din observarea atentă a lumii și fundamentat pe principiile morale sănătoase ale lui Ioan Slavici, romanul Mara surprinde un tablou veridic din viața târgului ardelenesc de la sfârșitul secolului al XIX-lea, în plin proces de afirmare a relațiilor capitaliste.</p>
			<h2>Tema</h2>
			<p>Tema romanului este socială, dezvoltată din mai multe nuclee: monografia târgului, familia, rebeliunea produsă de criza erotică, maturizarea. La sfârșitul perioadelor de criză traversate de diverse personaje, fiecare dintre ele va fi capabil să se integreze armonios în viața comunității. și, pentru Slavici, individul se măsoară prin puterea lui de a se dărui obștii, de a sluji în folosul acesteia.</p>
			<p>Viziunea lui despre lume valorizează calitățile insului ca participant la viața grupului. Comunitatea modelează, șlefuiește asperitățile caracteriale, face să triumfe legea morală. Ea este ochiul permanent deschis asupra fiecăruia, păstrătoarea severă a tradițiilor, mecanismul de reglare a comportamentului individual. Orice exces este sancționat, împăcarea cu ceilalți este însăși împăcarea omului cu sine.</p>
			<p>Motive precum avariția (Mara), nesupunerea (Persida), revolta (Trică), tentativa adulterului (Marta) lărgesc universul uman investigat de scriitor, împrumutându-i din complexitatea vieții înseși.</p>
			<h2>Titlul</h2>
			<p>Titlul operei este nominal și preia numele precupeței de la Radna, rămasă de tânără văduvă cu doi copii. și totuși nu ea este personajul principal; în centrul acțiunii stă Persida, fiica Marei, urmărită în tribulațiile ei sufletești, ca urmare a unei dragoste neacceptate de comunitatea târgului ardelenesc, pentru băiatul unui măcelar neamț. Începând cu capitolul al IV-lea, intitulat simbolic „Primăvară” se face mișcarea de substituție: locul Marei drept centru de iradiere a acțiunii este luat de Persida. Mara face eforturi de supraviețuire după moartea soțului ei, apoi se îmbogățește, își vede copiii crescând, dar din toate aceste fapte nu putea să iasă un roman solid. Nimic spectaculos nu se mai poate întâmpla în viața ei. Persida însă traversează momente de criză sufletească, se află într-un proces tulbure de cunoaștere și de autocunoaștere, de afirmare de sine. Ea reprezintă un teritoriu de conștiință pe care Slavici știe să-l exploateze și să-l transforme într-o sferă de interes pentru lector. O secvență scurtă de dialog între două personaje care o zăresc pe fată trecând pe stradă poate oferi lămuriri asupra aparentei nepotriviri dintre titlu și statutul de protagonist:</p>
			<p>„– A cui e?</p>
			<p>– Se poate să mai întrebi? E leită muma ei!”</p>
			<h2>Compozitia</h2>
			<p>Narațiunea este organizată în douăzeci și unu de capitole cu titluri sugestive și urmărește destinul Persidei din momentul instalării sentimentului erotic, continuând cu ezitările ei, cu fuga de acasă, cu reîntoarcerea în țară, cu scenele de tensiune conjugală, până la reacceptarea de către familie.</p>
			<p>„Jumătate din roman notează încet, răbdător, aprinderea, propagarea și izbucnirea iubirii la o fată conștientă prin frumusețe de farmecele ei, întâi provocatoare și nehotărâtă, apoi stăpânită și în stare de orice jertfă”1. Câteva capitole dinspre final dezvoltă traseul maturizării lui Trică.</p>
			<h2>Conflictul</h2>
			<p>Conflictul iese la iveală încă din capitolul al doilea, în care se istorisește un episod din viața de școlar a lui Trică. Pedepsit pe nedrept, în urma certei cu un coleg, băiatul fuge împreună cu Persida, cu o plută, peste Mureș și sunt ajutați de câțiva morari ca luntrița lor să nu se izbească și să se sfărâme de pod. Scena evidențiază puternica solidaritate dintre copiii Marei, dar și spiritul lor independent, care se va manifesta fără posibilitate de împotrivire din partea mamei lor, mai târziu.</p>
			<p>Persida și Națl sunt înfățișați în conflictele lor cu propria familie sau cu prejudecățile religioase și etnice ale comunității cosmopolite din Radna și din Lipova, dar mai ales în lupta lor interioară, provocată de trăirea unui sentiment arzător care se vrea înfrânt, dar triumfă spectaculos, peste toate piedicile.</p>
			<p>Conflictul sufletesc al lui Trică, generat de sentimentul lui de înjosire și de manipulare de către Marta Bocioacă și chiar de către Mara, este repede stins, odată cu gestul insurgent al băiatului de a se înrola voluntar.</p>
			<p>Împăcarea din final a celor două generații, cu un caracter puțin artificial, lasă să se vadă că dușmăniile n-au fost decât „o scurtă criză de transmitere a deprinderilor ereditare”.</p>
			<h2>Subiectul</h2>
			<p>Romanul prezintă scene din viața târgului ardelenesc de la sfârșitul secolului al XIX-lea. În centrul evenimentelor se situează familia Marei, o precupeață rămasă văduvă, cu doi copii mici.</p>
			<p>Acțiunea urmărește trecerea prin anii de formare a personalității, a copiilor Marei, de la ipostaza „Sărăcuții mamei”, până la „Zbuciumare” și „Greul vieței” și apoi, din nou, la „Pace și liniște”.</p>
			<p>Capitolul I, „Sărăcuții mamei”, conține expozițiunea. Spațiul consumării acțiunii e Radna, un târg din apropierea Lipovei și la două ceasuri de drum de Arad. Din chiar fraza dintâi a textului, lectorul află despre Mara și despre cei doi copii ai ei, rămași prematur fără sprijinul bărbatului din casă, chemat, înainte de vreme, la cele veșnice.</p>
			<p>Harnică, Mara muncește cât doi, spre a-și putea crește copiii. Pe fiica sa o trimite, pentru a dobândi o educație aleasă, la mânăstirea minoriților din Lipova, cu o cheltuială minimă și visând să o vadă preoteasă. Pe Trică îl dă, ca ucenic, la cojocarul Claici, un sârb avut, din Arad, cu gând să-l vadă, într-o bună zi, staroste al cojocarilor. Strânge bani în trei ciorapi: unul pentru sine, ceilalți doi pentru copii.</p>
			<p>Dacă din expozițiune se poate deduce că protagonista este Mara, intriga (capitolul IV, „Primăvară”) aduce corectura necesară, de perspectivă: un geam al mânăstirii catolice se sparge cu zgomot și Persida, alergând la fereastră, întâlnește privirea lui Națl, aflat în fața măcelăriei. Este clipa care schimbă hotărâtor destinul amândurora.</p>
			<h2>Desfasurarea actiunii</h2>
			<p>Fiecare încearcă o redresare din starea de perplexitate și apoi de fixație în care îi aruncă o dragoste la prima vedere. Națl își sfârșise ucenicia și trebuia să facă doi ani de călătorie, spre a se putea perfecționa și spre a susține, apoi, examenul de măiestrie în fața reprezentanților breslei. Dar nu se îndură să se îndepărteze prea tare de fată, așa că, la Arad, la Lipova sau la Radna, cei doi, inopinat ori intenționat se tot întâlnesc. Persida refuză să-l ia de bărbat pe tânărul teolog Codreanu, în schimb acesta acceptă să-și asume riscul de a o căsători, fără binecuvântarea părinților, cu Națl. Tinerii, uniți în fața lui Dumnezeu, se stabilesc o vreme la Viena. Închiriază o măcelărie, împreună cu doi prieteni, dar, aflați departe de familie și de binefacerile vieții de acasă, soții încep să se simtă din ce în ce mai apăsați de dorul de casă. Se întorc în țară și deschid un birt, la Sărărie. Persida muncește din greu, ducând întreaga povară a afacerii, în timp ce Națl lenevește toată ziua, irascibil și nemulțumit, se dedă jocului de cărți cu prietenii și băuturii. Certurile lor devin violente, Națl o bate pe tânăra femeie care, epuizată și nefericită, pierde un copil. Viața cuplului devine un chin asumat doar de Persida, căci soțul ei se decide s-o părăsească.</p>
			<p>Trică, intrat ucenic la Bocioacă, starostele cojocarilor din Lipova, deși este bine tratat în casa stăpânului, nu acceptă să fie răscumpărat de la armată, cu bani dați de Bocioacă și de Persida și se înrolează voluntar, plecând pe front. Se salvează astfel de primejdia de a nu mai fi el însuși și de a deveni o simplă unealtă în mâinile cojocarului, care îl vrea ginere, sau în mâinile Martei care îl dorește ibovnic.</p>
			<p>Nașterea băiatului Persidei și al lui Națl, strânge în jurul lor toată familia, moment ce reprezintă punctul culminant. Copilul e botezat la papistași, iar Mara nu se îndură să dea la botez toți banii pe care îi strânsese ca zestre a Persidei.</p>
			<h2>Deznodamantul</h2>
			<p>Deznodământul consemnează uciderea măcelarului Hubăr de către fiul său nelegitim Bandi, un copil de pripas și cu mințile rătăcite.</p>
			<p>Din punctul de vedere al structurii, Mara propune mai multe fire narative: „«romanul» zgârceniei grijulii a Marei și romanul iubirii dintre Persida și Națl”, dar „episodul revoltei lui Trică ar fi putut constitui la rândul lui, un roman”, dacă autorul i-ar fi acordat importanța și dezvoltarea cuvenite.</p>
			<p>Planurile narative alternează, episoade consecutive se petrec la mânăstirea Maria Radna, acasă la Hubăr sau la Mara ori la Bocioacă, unele se desfășoară în țară, altele la Viena. Aceeași conștiință heterodiegetică (a naratorului exterior acțiunii) le relaționează, le conferă semnificații.</p>
			<p>Aproape fiecare capitol se deschide cu o reflecție care poate fi asemănată cu intervențiile corului din dramaturgia antică. Se exprimă în termeni de filosofie populară un adevăr fundamental despre conduita umană (cap. III: „Nu-i nimic mai iute decât gândul, iar vorba poartă gândul dintr-un om în altul.”), despre destin (cap. VI: „Norocul nu umblă târâș pe aripi iuți și-ți iese, când îi vine rândul, fără de veste-n cale...”) sau formulează un imperativ social și moral (cap. XIII: „Datoria să ți-o plătești la timp, căci are și ea rostul ei și nu stă, dac-o lași nebăgată în seamă, în amorțire...”). Titlurile capitolelor anunță și reduc la esență substanța moralizatoare a fiecărei unități narative: „Furtuna cea mare”, „Primăvară”, „Datoria”, „Inima, săraca”, „Două porunci”, „Datorii vechi”, „Greul vieței” etc. Astfel, se verifică și realismul fundamental al operei. Situațiile de viață înfățișate nu sunt izolate, ci reprezentative, desprinse dintr-o experiență de viață milenară, care le-a concentrat în proverbe, zicători sau vorbe de duh. Personajele sunt tipuri, ilustrând trăsăturile esențiale ale indivizilor din categoria pe care o reprezintă și dovedind complexitate psihologică. Persida, ca tip al femeii voluntare, „devine o Mara și ciclul se reia de la capăt”2, Națl este bărbatul slab și influențabil, Trică – adolescentul care se hotărăște să se desprindă de tutela celor din jur, Hubăr – omul închis în sine și muncit de păcate vechi etc. Toate cele trei mari planuri narative sunt ancorate în realitatea imediată; mediul social devine factor explicativ al evoluțieisau al comportamentului personajelor și evaluarea etică a faptelor rămâne, pentru Slavici, o preocupare de căpătâi.</p>
			<h2>Incipitul</h2>
			<p>Incipitul realizează o descindere ex-abrupto în universul ficțiunii: „A rămas Mara, săraca, văduvă cu doi copii, sărăcuții de ei...”. Această frază inițială situează personajul în rândul prezențelor familiare deopotrivă naratorului și lectorului, a căror compasiune comună se concentrează în termenii „săraca” și „sărăcuții”. În felul acesta imaginarul propus de autor se unește cu realul reprezentat de cititor. Odată puntea de comunicare stabilită, pe ea avansează tumultuos celelalte informații: viciile lui Bârzovanu, răposatul soț al Marei, averea rămasă copiilor, îndeletnicirile văduvei, poziția profitabilă, pentru negoț, a Radnei, care se află atât de aproape de Lipova și de Arad.</p>
			<p>Tărâmul ficțional îl acaparează definitiv pe cititor, prin această strategie de captare care valorifică simultan narațiunea, pentru prezentarea faptelor și descrierea, pentru reconstituirea atmosferei vieții de târg.</p>
			<h2>Finalul</h2>
			<p>Finalul valorifică forța narațiunii de a impresiona, naratorul nemaifăcându-și simțită prezența. Scena este ocupată de cele două personaje aflate în încleștare, Hubăr și Bandi. Uciderea lui Hubăr nu provoacă niciun comentariu din partea instanței auctoriale. Ultima frază are rolul unei căderi de cortină peste o scenă de viață tragică: „Când Persida a deschis în cele din urmă ușa ca să vadă ce fac, în casă era liniște și Bandi râdea înainte”.</p>
			<p>Întrucât capitolul final se intitulează „Pace și liniște”, secvența ultimă are rolul de a contraria așteptările lectorului, de a sugera faptul că viața, în zvârcolirile ei imprevizibile, nu se domolește niciodată.</p>
			<p>Tehnici narative. În calitate de scriitor realist, care construiește o lume fictivă analoagă realității, Slavici folosește tehnica detaliului semnificativ. Persida sfidează privirile care o judecă, astfel: „Cu inima mereu încleștată și tremurând la fiecare răspântie unde putea să se pomenească în fața unui om pe care nu voia să-l întâlnească, ea umbla dreaptă și cu capul ridicat, gata în toată clipa de a înfrunta privirile orișicui”.</p>
			<p>Nu doar amănuntul psihologic e căutat, ci și cel fizic și vestimentar, cu rol decisiv în caracterizarea morală. La întoarcerea de pe front, Trică este de nerecunoscut: „Lasă că era periat și pieptănat, cu obrazul ras și cu mustăcioara răsucită, bine strâns la brâu și cu căciula pe o ureche, dar degeaba mai căutai în el pe prostănacul motolog din care putea orișicine să facă ce vrea”.</p>
			<p>Tehnica punctului de vedere impune un narator omniscient și ubicuu (omniprezent) care iese câteodată din regimul său de neutralitate pentru a-și compătimi eroii („Era, sărmana copilă, cuprinsă de spaimă aici în mijlocul acestei lumi, unde nimeni nu i se punea împotrivă”) sau pentru a-i demasca, așa cum face cu Mara, supralicitând statutul ei de văduvă săracă. „Vocea naratorului trece pe nesimțite de la identificarea cu limbajul văicăreț și prefăcut al săracei femei, la dezvăluirea, ca din întâmplare, a adevăratei ei situații materiale.”</p>
			<h2>Naratorul</h2>
			<p>Naratorul extradiegetic este un moralist care întrerupe firul povestirii pentru considerații generale precum: „Câtă vreme se află în largul lui, omul nu-și prea bate capul cu alții; când te afli însă la strâmtoare, te uiți bine împregiurul tău, ca să vezi dacă nu cumva e prin apropiere cineva care poate să te scape.” Având în vedere că în paragraful următor se menționează că oamenii aflați la nevoie apelează la Mara pentru a obține de la ea un împrumut, fie și cu camătă, se poate deduce că vocea narativă se identifică pe alocuri cu vocea comunității, cu „gura satului”. Astfel de intervenții fac din narator un martor, un membru al obștii, care nu poate decât să exprime filosofia ei de viață, un raisonneur.</p>
			<p>Tehnica alternării planurilor deplasează centrul atenției lectorului către diferitele personaje și mediul lor de viață, permițând o îmbrățișare mai cuprinzătoare a lumii.</p>
			<h2>Personajele</h2>
			<p>Eroii lui Slavici sunt firi puternice, capabile să trăiască mari pasiuni, să surmonteze mari obstacole, să se opună, dintr-o credință neînduplecată, altora, lumii, în general. Sunt prezențe credibile, fiindcă autorul știe să le pună în lumină calitățile, dar și defectele, frământările, îndoielile, dar și bucuriile și împlinirile.</p>
			<p>Mara este personajul eponim, în ciuda faptului că nu se află în prim-planul acțiunii. Femeie văduvă cu doi copii, ea își câștigă existența ca precupeață la Radna, la Lipova ori la Arad.</p>
			<p>Portretul ei fizic: „muiere mare, spătoasă, greoaie și cu obrajii bătuți de soare, de ploi și de vânt” sugerează, pe de o parte, asprimea existenței sale și, pe de altă parte, lipsa ei de feminitate. Deși n-a fost niciodată cu adevărat săracă, nici chiar după moartea înainte de vreme a soțului ei, Mara se lamentează peste tot că este o văduvă sărmană, strategie care o ferește de abuzurile celor din jur și reduce simțitor obligațiile sale față de ei. Autocompătimindu-se, o determină pe maica Aegidia să i-o țină pe Persida la mănăstire mai pe nimic, iar pe Bocioacă, starostele cojocarilor, îl convinge să ia asupra lui întreținerea lui Trică, ba chiar, mai târziu, să-i plătească răscumpărarea de la armată.</p>
			<p>Chiar dacă plânge des, gândindu-se la soarta aspră a sa și a copiilor, Mara este o fire răzbătătoare, care nu se pleacă sub loviturile vieții. Faptele (ia în arendă podul de pe Mureș, face o afacere rentabilă cu lemnele din pădurea Cladova pe care le încarcă pe plute și le trimite la vânzare la Arad, dă bani cu camătă) arată că este o fire energică și muncitoare, pricepută la câștig. Din ce în ce mai avută, ea ignoră totuși faptul că este femeie, rămâne „soioasă” și „nepeptănată”, arătându-li-se celorlalți doar ca negustoreasă aprigă și ca mamă ce-și lasă pruncii la fel de nespălați și de obraznici. Pentru ea, nu înfățișarea sau ținuta o ridică în ochii celorlalți, ci banul. Puterea aceasta o venerează ea când strânge creițari în cei trei ciorapi, „unul pentru zilele de bătrânețe și de înmormântare, altul pentru Persida și al treilea pentru Trică”. Gestul de a săruta banul înainte de a-l pune în ciorap sau de a contempla grămăjoara întinsă pe masă denotă dragostea avarului pentru comoara sa, patimă pe care o dovedește și într-o scenă ulterioară, când Persida leapădă, din pricina bătăilor, primul copil și mama ei o lasă în grija moașei, fugind „ca dusă de frica morții”, căci uitase ușa casei descuiată. Când arendează podul, ia suma necesară din ciorapul Persidei și nu dintr-al său.</p>
			<p>Banul rămâne pentru ea valoare supremă și „mai presus de bani nu e nimic decât sănătatea și voia bună”.</p>
			<p>Slavici îi surprinde prin detalii semnificative schimbarea de comportament când Mara se află în lume, la o nuntă, și mesenii trebuie să simtă că ea nu mai este o oarecare, ci o femeie întreprinzătoare și demnă, care s-a ridicat prin propria muncă: „Nu mai era Mara podărița, nici precupeața, nici mai ales văduva rămasă cu doi copii săraci; gătită de nuntă, ea se ținea drept, vorbea rar și chibzuit, ba pentru ca lumea să afle mai scăpa și câte-o vorbă despre supărările pe care ți le fac datornicii”.</p>
			<p>Când Trică este dat afară de la școala din Radna, din pricina încăierării cu supraveghetorul clasei, Mara se simte oprimată din pricina poziției ei sociale, de femeie singură cu doi copii și în acele clipe de amărăciune se autodefinește memorabil: „Eu pot, eu am”, arătându-se neînduplecată în fața nedreptății semenilor și promițându-i băiatului că-l va trimite la o școală mai bună.</p>
			<p>De cele mai multe ori caracterizarea prin vorbe o arată disimulantă, chiar ipocrită. „De unde aș putea să am eu?” le răspunde ea celor care o roagă să le ofere un împrumut, până vine vorba despre camătă. Însă în situația amintită mai sus, Mara nu se mai preface vulnerabilă. Ea este stăpâna propriului destin, liniștită în fața vremii ce va veni de conștiința posesiunilor sale.</p>
			<p>Ființă simplă, ea visează pentru copiii ei ceea ce admiră mai mult la alții. Preoteasa de la Pecica, bogată și frumoasă, este modelul pe care ea îl alege pentru Persida, iar starostele cojocarilor de la Lipova, Bocioacă, este omul în care podărița întrevede viitorul lui Trică. Dragostea purtată odraslelor ei n-o face excesiv de posesivă și nici nu-i întunecă simțul financiar. Când Persida îi mărturisește frământările în legătură cu Națl, mama nu se dovedește radicală, nu-i cere să renunțe la sentimentul păgubitor, ci o lasă anume să găsească singură soluția ieșirii din impas: „Eu, zise Mara umilită în ea, sunt femeie proastă și nu știu ce să-ți fac, nici cum să te povățuiesc. Am făcut ce am putut și după cum mi-a fost priceperea; acum însă mi-a venit rândul să mă uit în gura ta. Am și eu gândurile mele; dar tu n-ai să cauți mulțumirea mea, ci fericirea ta, care mie-mi este mai dorită”.</p>
			<p>În asemenea momente, personajul este complet reabilitat. Imaginea Marei care numără banii rezultați din podărit „până se făceau mulți, încât ochii i se umpleau de lacrimi” este aproape ștearsă.</p>
			<p>Însă Slavici, în calitate de autor realist, nu sacrifică veridicitatea eroinei sale și alternează scenele de autentică omenie cu cele de acută dezumanizare. Când Trică i se plânge mamei că a devenit robul lui Bocioacă și ținta pasiunii soției sale și că nu vrea să fie răscumpărat de la armată de ei, Mara îi răspunde astfel: „Nu dau niciun ban! (... ) Dacă te vei încurca, atâta pagubă! Ce perzi? Nu e rușinea mea, nici a ta, ci a ei! Vorba e să nu-ți umble gura!”</p>
			<p>În momente de cumpănă, reacțiile psihologice ale Marei o definesc ca pe o fire optimistă, capabilă să îndure orice lovitură, sub consolarea: „Tot n-are nimeni copii ca mine!” Insurgențele copiilor săi (înrolarea lui Trică, fuga de acasă a Persidei) îi dau, paradoxal, un prilej de mândrie maternă. Odraslele îi seamănă, sunt oameni puternici, voluntari, răbdători în suferință, hotărâți să învingă orice adversitate. În relațiile cu celelalte personaje, Mara se dovedește tolerantă. Pe Națl îl acuză de a-i fi fost Persidei călău, dar îl iartă; și-ar dori ca pruncul Persidei să fie botezat la ortodocși, dar se împacă în cele din urmă cu gândul încreștinării la papistași.</p>
			<p>G. Călinescu distinge în ea „tipul comun al femeii de peste munți și în genere al văduvei, întreprinzătoare și aprige, la care apare proporția aceea de zgârcenie și de afecțiune maternă, de hotărâre bărbătească și de sentiment al slăbiciunii femeiești”.</p>
			<p>Persida este cu adevărat personajul principal al romanului. Portretul ei fizic inițial se constituie în antiteză cu trăsăturile aspre, nedelicate ale mamei sale: „Înaltă, lată-n umeri, plină, rotundă și cu toate acestea s-o frângi din mijloc; iar fața ei ca luna plină, curată ca floarea de cireș și albă de o albeață prin care numai din când în când străbate abia văzut un fel de rumeneală.”</p>
			<p>Evoluția ei, de la adolescenta fermecătoare la femeia matură, greu încercată de viață, este anticipată, în chiar rândurile imediat următoare ale acestei dintâi portretizări: „Nu! asta nu putea să rămâie așa. știa Mara că vine frumusețea și se trece, și-i venea să geamă de durere și-ar fi vrut să o poată fermeca, pentru ca așa să rămâie (... )”.</p>
			<p>Personalitate în formare, Persida e plină de contradicții. Iubitoare de curățenie, deretică până și în podul casei, dar atunci când Mara, așteptând-o să sosească acasă de la mănăstire, văruiește pereții, curăță curtea și o îngrădește, aproape nu bagă de seamă strădaniile mamei ei. Se arată foarte îndrăzneață față de Națl, rămânând neclintită în fața ferestrei deschise a mănăstirii, spre a se lăsa văzută, fapt ce contravine grav codului comportamental al timpului, dar mai ales al spațiului sacru în care se află fata. În același timp, duminica, la biserică, alături de mama sa, simte că „toți se uită cu ochii bine deschiși la dânsa, că toți o judecă și inima i se încleșta, ca și când tot în fața măcelăriei lui Hubăr s-ar afla. Îi era rușine ca și când toți ar putea să afle din fața ei cele petrecute...”</p>
			<p>Slavici construiește, prin acest personaj feminin al său, psihologia îndrăgostitei care „avea în sufletul ei ceva ce nu putea să spună nimănui, iar aceasta nu pentru că s-ar fi sfiit, ci pentru că nu știa nici dânsa ce are”. Dragostea o face timidă dar și îndrăzneață, îngândurată dar și veselă, iresponsabilă dar și chibzuită. Sentimentul ei pentru Națl e sincer și Persida se va decide să poarte crucea iubirii ei pentru un bărbat de alt neam și de altă religie, cu o fire mai slabă, chiar nevolnică.</p>
			<p>Caracterizarea prin vorbe descrie și ea linia evolutivă a eroinei. Dacă în momentele ei de ezitare în fața dragostei, replicile o arată vulnerabilă și indecisă („Iartă-mă, mamă, mama mea cea dragă și scumpă și bună, iartă-mă și spune-mi tu ce să fac.”), mai târziu, confruntată cu crizele de autoritate ale lui Națl, se arată puternică și sfidătoare: „Nu suntem noi din cei ce știu de frică; poți să mă omori, dar nu să mă umilești!”</p>
			<p>Caracterizarea prin fapte, atitudini, reacții psihologice construiește treptat portretul moral al unei femei înțelepte pe care confruntarea cu viața nu o dezarmează, ci o întărește. Filosofia ei de viață se bazează pe ideea că „nu e sfârșit încă șirul grelelor încercări”, că soarta lucrează „după un plan de mai înainte croit” pe care ea trebuie să-l primească fără naivități și fără sentimentalisme de prisos. De aceea îndură ocările și bătăile din partea lui Națl, iar atunci când decide să-l părăsească și se întoarce la Mara, în casa părintească, pleacă peste noapte înapoi, la Sărărie, înspăimântată că l-a putut lăsa singur. Lui Națl îi este deopotrivă soție și mamă și, intuindu-i motivațiile nemulțumirii de sine și brutalității, îl ocrotește și îl alină ca pe un copil.</p>
			<p>Pentru hărnicia ei și pentru buna organizare pe care le dovedește la birtul închiriat, lumea ajunge să numească locul „la Persida”.</p>
			<p>Firea sa deschisă, devotată și generoasă o face repede îndrăgită de cei din jur. Până și inima aspră a bătrânului Hubăr se înmoaie în apropierea ei, iar Bandi îi răsplătește bunătatea cu un devotament excesiv.</p>
			<p>Treptat, ajunge să semene mamei sale, la înfățișare: „se făcuse mai voinică, mai țeapănă, dar totodată și mai nodoroasă oarecum...”, precum și la apucături: „Era lucru hotărât încă de la Viena că socotelile Persida are să le poarte. Le și purta, întocmai ca mama ei, și dac-ar fi stat până în zori de zi, ea tot nu era în stare să se culce mai înainte de a-și fi făcut socoteala zilei”. Cu toate acestea, după cum afirmă criticul Pompiliu Marcea, „Persida își depășește net mediul, e un personaj superior” prin puterea ei de a iubi, prin devotament și stăpânire de sine.</p>
			<h2>Perspectiva narativa</h2>
			<p>Perspectiva narativă este par derrière (dindărăt). Naratorul știe totul despre personajele sale, despre intențiile, motivațiile și trăirile lor. Convins de adâncimea firii omenești, el nu-și condamnă eroii pentru greșelile lor, dar adeseori fraza ia o turnură admirativă față de Persida: „și nicăiri Persida nu putea să treacă nebăgată-n seamă” sau: „Națl era numai bărbatul nevestei sale”.</p>
			<p>În general, stilul este sobru și impersonal. Frecvente sunt totuși secvențele redactate în stil indirect liber, incursiuni în psihologia eroilor: „Sfinte Doamne! cât a alergat și a ostenit, cât s-a zbuciumat...” În asemenea fragmente planul personajelor fuzionează cu acela al povestitorului, determinând ambiguizarea vocii narative.</p>
			<h2>Moduri de expunere</h2>
			<p>Narațiunea este solidă, realizată în spirit realist și construiește firul evenimentelor, urmărind câteva trasee existențiale (Mara, Persida, Trică) de-a lungul unei perioade îndelungate, ceea ce face ca Slavici să apeleze uneori la elipsă (omiterea, din relatare, a unor fapte). Individualitățile prezentate de autor sunt plasate pe fundalul unei epoci concrete (sfârșitul secolului al XIX-lea) și într-un mediu social bine definit (târgul ardelenesc).</p>
			<p>Descrierea întărește specificul realist al romanului. Ea re-creează atmosfera de epocă (nunta, culesul viilor) și fixează portretele. Dar asemenea pasaje „nu sunt rodul unei imaginații înzestrate.”1 Autorul dă descrierii o valoare funcțională precisă.</p>
			<p>Dialogul are atributele veridicității. Este folosit pe spații largi, cu îndemânare, scoțând la iveală mișcările sufletești ale personajelor, stările lor conflictuale. Limbajul personajelor este plin de naturalețe, îmbinând termenul popular („căpătâi”) cu cel regional („verbonc”), cu invectiva („ticăloasa ticăloaselor”), cu neologismul („idol”).</p>
			<p>Romanul Mara deschide drumul creațiilor realiste de anvergură, fiind un document de viață autentică, de la sfârșitul secolului al XIX-lea.</p>
		</div>
		 );
		 
		 function Mara()
		 {
			ReactDOM.render(mara , document.getElementsByClassName("Swapper")[0]);
		 };
		 
		 const ion = (
			<div class="Comentariu">
				<h1>Ion</h1>
				<p>Opera lui Liviu Rebreanu se înscrie în modelul realismului de tip obiectiv, contribuind, în perioada interbelică, la înnoirea romanului românesc, prin două direcții: observația socială: Ion (1920), Crăișorul (1929), Gorila (1938), Răscoala (1932) și romanul psihologic: Pădurea spânzuraților (1922), Adam și Eva (1925), Ciuleandra (1927), Jar (1934), Amândoi (1940).</p>
				<p>Ion este un roman realist de tip obiectiv, apariția lui marcând o schimbare de atitudine față de viața rurală, pe care o transfigurează în mod obiectiv: „ș...ț o revoluție față de lirismul sămănătorist ș...ț constituind o dată istorică, am putea spune, în procesul de obiectivare a literaturii noastre epice.” Rebreanu este adeptul romanului realist de tip balzacian, în care importante sunt acțiunea și personajele. În viziunea sa, literatura este „creație de oameni și de viață”, scopul ei este acela de a a crea „pulsația vieții”, exprimând astfel dezideratul realist al autenticității în artă. În exprimarea vieții în artă, Liviu Rebreanu a fost influențat și de alte formule estetice autohtone, reprezentate de Ioan Slavici, Duiliu Zamfirescu și universale, reprezentate de E. Zola, Lev Tolstoi sau F. M. Dostoievski.</p>
				<p>După clasificarea lui Nicolae Manolescu, Ion este un roman doric, formulă a romanului românesc de până la jumătatea perioadei interbelice: „... romanul e o imago mundi și o structură: o felie de viață, cum pretindeau zoliștii și un substitut logic al vieții.” Opera în discuție este și un roman social, veritabilă epopee a satului românesc transilvănean și o frescă a vieții articulate în spațiul rural, de la începutul secolului al XX-lea. Satul ardelenesc este transfigurat în datele lui esențiale, ca analogon verosimil și veridic al lumii reale: „... nici o colectivitate anistorică, scoasă din scara evoluției sociale, nici un colț de rai bucolic.”, problematica lui fiind reprezentată de patima pentru pamânt, de iubire, de marile evenimente din viața satului (nașterea, nunta, moartea),  de  obiceiuri,  tradiții  și  mentalități  (hora,  muncile  agrare,  organizarea gospodăriei țărănești, relațiile inter și intrafamiliale, condiția femeii), de condiția intelectualului,  de  multietnie.  Liviu  Rebreanu  își  respectă  programul  artistic  al autenticității, operând, împotriva viziunii idilist-sămănătoriste, destructurări ale unor clișee cum ar fi acela al satului depozitar al valorilor etice și morale sau al existenței unor apostoli ai satului: învățătorul și preotul.</p>
				<p>Geneza romanului este explicată de autorul însuși în volumul Mărturisiri, din 1932, prin legătura pe care el o găsește între trei întâmplări diferite, petrecute cam în același timp, în satul Prislop, unde a locuit o vreme. Într-o zi, el a surprins pe câmp un țăran îmbrăcat în haine de sărbătoare, care a sărutat pământul: „ca pe o ibovnică”. La puțin timp după scena cu sărutatul pământului, primește o veste despre o fată din sat, Rodovica, pe care tatăl ei, un țăran bogat, a bătut-o groaznic, aproape s-o omoare, pentru că pățise rușinea de a avea un copil „din flori”. În același timp, Ion Pop al Glanetașului: „un flăcău din vecini, voinic, harnic, muncitor și foarte sărac” (prototipul lui Ion), i-a mărturisit dragostea lui pătimașă pentru pământ: „Pronunța cuvântul pământ cu atâta sete, cu atăta lăcomie și pasiune, parcă ar fi fost vorba despre o ființă vie și adorată…”</p>
				<p>Cele trei întâmplări au căpătat coerență în mintea autorului, prin intuirea unei relații logice și ontologice între evenimente diferite: „și atunci… m-am pomenit făcând o legătură între cele trei momente: Ion al Glanetașului, cel însetat de pământ, el trebuie să fi sucit capul bietei Rodovica, înadins și numai ca să silească pe tatăl ei să i-o dea de nevastă, împreună cu pământul de zestre ce i se cuvine unei fete de om bogat. Bătrânul va trebui să cedeze până la urmă și atunci flăcăul, devenit în sfârșit stăpânul pământului, îl va săruta drept simbol al posesiunii.</p>
				<p>– Uite un schelet de roman! mi-am zis atunci.”</p>
				<p>Pe de altă parte, în geneza romanului trebuie menționate și hipotextele (textele sursă), cum ar fi nuvelele Fapt divers, Ofilire, Răfuiala ș.a., din care unele elemente vor fi preluate și amplificate în romanul Ion (hipertext).</p>
				<h2>Tema</h2>
				<p>Tema romanului a suscitat controverse: unii critici au formulat-o drept problematica pământului, într-o perioadă istorică determinată, coroborată cu viața socială a Ardealului de la început de secol XX, alții drept problema destinului: „... în centrul romanului se află patima lui Ion, ca formă a instinctului de posesiune.” Putem observa, de asemenea, că și tema iubirii este prezentă, prin conturarea evoluției protagonistului între„glasul pământului” și „glasul iubirii”, cele două forțe care se înfruntă în sufletul său.</p>
				<h2>Structura</h2>
				<p>Structura romanului este una simetrică, circulară, numită și sferică sau inelară, pentru că incipitul și finalul sunt poziționate simetric, prezentând, ca figură a imaginarului, drumul care intră și iese din lumea ficțiunii, o iluzie a vieții care continuă insensibilă la dramele individuale, o repetare a acțiunilor și a situațiilor.</p>
				<p>Simetria se păstrează și la nivelul planurilor acțiunii: două planuri – tehnica planurilor paralele, prin care sunt descrise viața unor familii și medii sociale diferite, țărani și intelectuali, în paralel. Trecerea de la un plan al acțiunii la altul se realizează prin tehnica narativă a alternanței.</p>
				<p>Particularitatea compozițională a romanului este dată de cele două părți, intitulate metaforic „Glasul pământului” (alcătuit? din șase capitole: Începutul, Zvârcolirea, Iubirea, Noaptea, Rușinea, Nunta) și „Glasul iubirii” (alcătuit? din șapte capitole: Vasile, Copilul, Sărutarea, ștreangul, Blestemul, George, Sfârșitul), toate având titluri semnificative. Primul și ultimul capitol se numesc Începutul și Sfârșitul, întărind ideea circularității existenței. Metafora glasurilor semnifică cele două chemări lăuntrice, obsesii ale personajului principal, Ion Pop al Glanetașului, care se constituie în termeni ai conflictului interior al acestuia. Montajul compozițional al romanului este unul logic, întâmplările fiind relatate în ordine cronologică, întocmai ca în romanul de tip tradițional. Romanul apare astfel ca o construcție arhitectonică, în care părțile alcătuitoare urmează întregului.</p>
				<h2>Discursul</h2>
				<p>Discursul impersonal al naratorului extradiegetic este reprezentat de o voce supraindividuală, caracteristică romanului tradițional de tip doric. Naratorul este omniscient și omniprezent, manifestându-se ca un Demiurg în propria creație. El stăpânește destinele personajelor, știe tot despre ele, le controlează evoluția și anticipează încă de la începutul romanului deznodământul: „Naratorul omniscient este divinitatea centrală a unui sistem teocentric.” </p>
				<p>Relația naratorului cu personajele este autoritară, eroii lui sunt predestinați și acționează în consecință. Ei nu sunt liberi, sunt victime ale unui destin prestabilit și se supun „tiraniei semnificativului”, deoarece sfârșitul este așezat înaintea începutului.</p>
				<h2>Perspectiva narativa</h2>
				<p>Obiectivitatea perspectivei narative este realizată prin modul în care naratorul privește lumea ficțională pe care o relatează: lumea aceasta există în mod independent de cel care o privește, e acolo dintotdeauna, e o prelungire a lumii reale. Intrarea în spațiul romanesc, prin intermediul drumului de la începutul romanului, presupune intrarea într-un univers deja existent, plasat in inima realului, după cum afirmă Nicolae Manolescu.</p>
				<h2>Titlul</h2>
				<p>Titlul romanului validează condiția de personaj eponim a eroului (numele personajului se regăsește în titlul operei). El se leagă de titlurile capitolelor, sugerând traseul sinuos al destinului protagonistului.</p>
				<h2>Incipitul</h2>
				<p>Incipitul este o descriere, prin tehnica focalizării, a drumului, care intră în Pripas, și a așezării rurale. Tehnica focalizării permite naratorului omniscient concentrarea atenției pe un element, care devine motiv anticipativ: „Din șoseaua care vine de la Cârlibaba, întovărășind Someșul când în dreapta, când în stânga, până la Cluj și chiar mai departe, se desprinde un drum alb mai sus de Armandia, trece râul peste podul bătrân de lemn, acoperit cu șindrilă mucegăită, spintecă satul Jidovița și aleargă spre Bistrița, unde se pierde în cealaltă șosea națională care coboară din Bucovina prin trecătoarea Bârgăului.</p>
				<p>Lăsând Jidovița, drumul urcă anevoie până ce-și face loc printre dealurile stâmtorate, pe urmă însă înaintează vesel, neted, mai ascunzându-se printre fagii tineri ai Pădurii Domnești, mai poposind puțin la Cișmeaua-Mortului, unde picură veșnic apă de izvor răcoritoare, apoi cotește brusc pe sub Râpele-Dracului, ca să dea buzna în Pripasul pitit într-o scrântitură de coline.</p>
				<p>La marginea satului te întâmpină din stânga o cruce strâmbă pe care e răstignit un Hristos cu fața spălăcită de ploi și cu cununiță de flori veștede agățată de picioare. Suflă o adiere ușoară, și Hristos își tremură jalnic trupul de tinichea ruginită pe lemnul mâncat de carii și înnegrit de vremuri.</p>
				<p>Satul parcă e mort. Zăpușeala ce plutește în văzduh țese o tăcere năbușitoare. Doar în răstimpuri fâșie alene frunzele adormite prin copaci. Un fuior de fum albăstrui se opintește să se înalțe dintre crengile pomilor, se bălăbănește ca o matahală amețită și se prăvale peste grădinile prăfuite, învăluindu-le într-o ceață cenușie. ș...ț Casa învățătorului este cea dintâi, tăiată adânc în coasta unei coline, încinsă cu un pridvor, cu ușa spre uliță, și cu două ferestre care se uită tocmai în inima satului, cercetătoare și dojenitoare.”</p>
				<p>Naratorul construiește cadrul inițial al universului ficțional, din care, deși eponim, personajul principal lipsește. Este prezent, în schimb, cronotopul: topografia imaginară în care se circumscrie satul (drumul, crucea, casa, și toponimele Cișmeaua-Mortului, Râpele-Dracului, Pripas, Jidovița) statuând impresia de verosimilitate. Timpul, suspendat în secvența descriptivă, impune o pauză pentru ca cititorul să „vadă” locul.</p>
				<p>Lectura, în cheie simbolică, a incipitului, aduce lectorului semnificații suplimentare, privind lipsa de omogenitate a lumii rurale și complexitatea ei: căldura – „se identifică cu mânia inițierilor războinice, legată de obținerea unei anumite puteri psiho-fizice.”; balaurul – un simbol al răului și al tendințelor demoniace.”; crucea – „crucea simbolizează pământul, fiind însă expresia aspectelor intermediare, dinamice și subtile ale acestuia”, ”baza tuturor simbolurilor de orientare, la diferitele niveluri de existență ale omului”; casă – „ca și cetatea, ca și templul, casa se află în centrul lumii, este imaginea universului.”, drum – „îngemănează simbolul liniei, legăturii, accesului cu cel al mișcării în timp, cu toate întâmplările previzibile sau imprevizibile ale călătoriei. Este asociat cunoașterii, inițierii, transformării, destinului.”</p>
				<h2>Actiunea</h2>
				<p>Acțiunea romanului se desfășoară pe două planuri narative: unul urmărește viața țăranilor, având în centru povestea tânărului sărac, Ion Pop al Glanetașului, care, pentru a intra in posesia pământurilor lui Vasile Baciu, pune la cale un plan de seducere a Anei, fiica acestuia; celălalt plan reflectă condiția intelectualului român în Ardealul ocupat de austro-ungari și are în centru conflictul dintre învățătorul Herdelea și preotul Belciug. Cele două planuri se influențează reciproc, comunicând la nivelul personajelor. Coerența succesiunii secvențelor narative se realizează printr-o tehnică a contrapunctului (prezentarea aceleiași teme în planuri diferite). Astfel, nunții țărănești, a lui Ion cu Ana, îi corespunde nunta intelectualilor, a tânărului teolog George Pintea cu fiica mai mare a învățătorului, Laura Herdelea; conflictului dintre Ion și Vasile Baciu pentru pământ îi corespunde conflictul dintre preotul Belciug și învățătorul Zaharia Herdelea; petrecerii de la hora desfășurată în curtea văduvei lui Maxim Oprea îi corespunde balul anual din Armadia.</p>
				<h2>SubiectuL</h2>
				<p>Subiectul romanului este construit în mod clasic. În expozițiune, sunt precizate spațiul, timpul acțiunii și principalele personaje. Scena reprezentativă este aceea a horei de duminică, la care participă toți locuitorii din comuna Pripas. Stratificarea socială este evidentă: săracii și „bogotanii” satului reuniți doar în focul someșanei și intelectualii, marcați distinct de narator: „Deodată toată lumea se întoarse spre uliță. Toți bărbații scoaseră pălăriile, iar cei de pe prispă se sculară în picioare... Venea preotul Belciug cu d-na Maria Herdelea, soția învățătorului, cu domnișoara Laura și cu Titu. Primarul și fruntașii satului ieșiră în poartă întru întâmpinarea domnilor.”</p>
				<p>Scena este importantă și pentru conturarea conflictelor din roman, a naturii lor. Astfel observăm un conflictul exterior, care desemnează un dezacord, o opoziție, o dispută, o luptă între două sau mai multe personaje dintr-o operă epică sau dramatică, reprezentând diverse sentimente, opinii, rațiuni. Conflictul exterior al romanului se caracterizează prin simetrie și angrenează conflicte secundare. Ion râvnește la pământurile lui Vasile Baciu și vede în seducerea Anei mijlocul de a le obține; el nu o iubește pe Ana, ci pe Florica, aceste două personaje feminine fiind construite simetric-Ana este urâtă, dar bogată, Florica este frumoasă, dar săracă: „Dar Florica era mai săracă decât dânsul, iar Ana avea locuri și case, și vite multe...”. Vasile Baciu, ca și Florica, sunt piedici în calea obținerii pământului mult râvnit, iar Ana devine un obstacol în împlinirea iubirii. Conflictul cu George Bulbuc, flăcăul bogat cu care Vasile Baciuvoia să-și mărite fata, este unul secundar, ce va declanșa un alt conflict în planul intelectualității: preotul se ceartă cu învățătorul, pentru că acesta din urmă ia partea lui Ion, iar el pe a lui George. George va deveni, în partea a doua a romanului, un obstacol pentru Ion în calea iubirii.</p>
				<p>Conflictul se poate desfășura și între două idei, sentimente opuse, în planul conștiinței aceluiași personaj – conflictul interior, psihologic. Conflictul interior al personajului principal constituie un semn de modernitate în roman, ilustrând interesul pentru analiza psihologică. Cele două glasuri, pământul și iubirea, care răzbat succesiv în sufletul lui Ion, sunt de fapt două chemări lăuntrice de împlinire a ființei sale. Intensitatea acestor glasuri este foarte puternică, ele acționează ca trebuințe vitale ale eroului și îl transformă într-un personaj stihial, care va deveni„o victimă măreață a fatalității”. Mai întâi, se arată mai puternic glasul pământului, iar chemarea iubirii revine în partea a doua. Tragismul conflictului interior provine tocmai din forța acestor glasuri lăuntrice, care îl stăpânesc și îl transpun într-o situație-limită a confruntării cu o forță mai presus de el, a pământului: „Glasul pământului pătrundea năvalnic în sufletul flăcăului, ca o chemare, copleșindu-l. Se simțea mic și slab, cât un vierme pe care-l calci în picioare, sau ca o frunză pe care vântul o vâltorește cum îi place. Suspină prelung, umilit și înfricoșat în fața uriașului:</p>
				<p>– Cât pământ, Doamne!...</p>
				<p>În același timp însă iarba tăiată și udă parcă începea să i se zvârcolească sub picioare. Un fir îl înțepa în gleznă, din sus de opincă. Brazda culcată îl privea neputincioasă, biruită, umplându-i inima deodată cu o mândrie de stăpân. și atunci se văzu crescând din ce în ce mai mare. Vâjâiturile stranii păreau niște cântece de închinare. Sprijinit în coasă pieptul i se umflă, spinarea i se îndreptă, iar ochii i se aprinseră într-o lucire de izbândă. Se simțea atât de puternic încât să domnească peste tot cuprinsul.” (cap. Zvârcolirea)</p>
				<p>Secvența se continuă cu intriga – înfruntarea dintre Vasile Baciu și Ion, apoi bătaia dintre George Bulbuc și Ion, două momente cheie, care conțin manifestări violente ale unor oameni stăpâniți de patimi.</p>
				<h2>Desfasurarea actiunii</h2>
				<p>Desfășurarea acțiunii alternează evenimente care au îl au ca protagonist pe Ion cu altele, la care iau parte intelectualii satului. Obsedat de pământ, Ion caută o soluție de a-l convinge pe Vasile Baciu să-i dea fata. Deși în sufletul său, chipul rumen al Floricăi se statornicește, flăcăul luptă pentru a-și găsi un loc respectat în cadrul colectivității rurale: „Mă moleșesc ca o babă neroadă. Parcă n-aș mai fi în stare să mă scutur de calicie... . Las că-i bună Anuța! Aș fi o nătăfleață să dau cu piciorul norocului pentru niște vorbe...” Incursiunea în istoria personajului, din partea a doua a capitolului Zvârcolirea, potențează și motivează dragostea de pământ: „Între Ion și pământ există o coeziune afectiv-organică și s-a demonstrat că tainica solidarizare izvorăște dintr-un fond sufletesc primar.” </p>
				<p>O seduce pe Ana, așteptând apoi să-i fie date ca zestre loturile, iar, între timp, intră cu plugul în delnița lui Simion Lungu și-i fură câteva brazde. Simion îl dă în judecată, fiind sprijinit și de preotul Belciug, care îl învinuiește pe Ion de violență și obrăznicie și-l afurisește în biserică, făcându-l de rușine în sat. Pentru că a rămas însărcinată fără soț, Vasile Baciu o bate des pe Ana, aproape lăsând-o fără suflare, mai ales după ce înțelege că tatăl copilului e Ion și nu George Bulbuc, cum sperase el. În timp ce Ana aștepta să fie cerută de nevastă, ceea ce se întâmplă după multă suferință, cu sprijinul preotului Belciug, în casa învățătorului Herdelea, se pregătea nunta Laurei cu George Pintea, un teolog dintr-o familie cu tradiție. Ion se tocmește cu socrul său în privința zestrei și nunta are loc, nașii fiind domnul și doamna Herdelea.</p>
				<p>Nunta lui Ion cu Ana este descrisă ca un moment important în viața satului, la care petrec toți locuitorii, timp de trei zile, de sâmbătă până luni. Nunta Laurei are loc la berăria Rahova, din Armadia, unde sosește „domnimea”.</p>
				<p>Un moment semnificativ în evoluția conflictelor romanului este reliefat în partea a opta a capitolului Nunta. Acum protagonistul trece de la dorința de pământ la iubire, iar Ana intuiește că necazurile ei nu s-au sfârșit, anticipându-se, astfel, moartea ei: „Pe la miezul nopții urma să joace pe bani mireasa. Fiindcă Ana, cu sarcina ei, s-ar fi ostenit prea tare, îi ținu locul drușca întâi, adică Florica. Mirele o învârti de câteva ori voinicește și aruncă apoi un zlot de argint în strachina înflorită. Herdelea scoase o hârtie de douăzeci de coroane, dar puse pe Titu să joace. Pe urmă veniră toți oaspeții, pe rând, dăruind fiecare după cum îl lăsa inima și punga…În vremea asta Ana ședea pe laviță, rușinată că n-a putut juca ea, geloasă puțin că Ion ar fi strâns pe Florica mai tare ca ceilalți și totuși mulțumită, plutind parcă într-un nour de fericire atât de mare că se simțea răsplătită pentru toate suferințele.</p>
				<p>Când se isprăvi jocul miresei, Briceag începu o Someșană pipărată, în care se amestecară bătrânii cu tinerii. Ion jucă iar cu Florica și-n vălmășagul asurzitor se pomeniră curând aproape de ușă, unde era mai întuneric. Nu deschise gura nici unul din ei; fata chiar nici nu îndrăznea să-l privească în ochi; el însă fierbea și-și încleștase degetele în șoldurile ei pline, uitând de tot pe Ana, închipuindu-și că Florica e mireasa lui…Deodată apoi îi șopti răgușit, cu ochii înflăcărați:</p>
				<p>– Numai tu mi-ești dragă în lume, Florică, auzi tu?…Auzi?</p>
				<p>O strânse năvalnic la piept, crâșnind din dinți încât fata se spăimântă și se uită rușinată împrejur. În aceeași clipă Ana tresări ca mușcată de viperă. Simți că nădejdile ei de fericire se risipesc și că ea se prăvale iar furtunos în aceeași viață nenorocită. Se porni deodată pe un plâns amar care să-i alunge presimțirile nemiloase…Cine ia însă în seamă lacrimile unei mirese?…Ion așezându-se mai târziu lângă ea, îi zise nepăsător:</p>
				<p>– Amu ce te mai bocești? Că doar nu mergi la spânzurătoare…”</p>
				<p>La doar două săptămâni după nuntă, Ion află că Vasile Baciu nu vrea să-și onoreze cuvântul și să-i dea toate pământurile. Se răzbună pe Ana, pe care o bate cumplit, până obosește, deși era însărcinată. Ana va naște un băiat, pe câmp, „în dricul verii”, dar inima lui Ion nu se îmblânzește, pentru că înțelege că acum e legat de soție și mai mult.</p>
				<h2>Punctul culminant</h2>
				<p>Punctul culminant al subiectului se află în capitolul Sărutarea, partea a opta. Iarna, sătul de scandaluri, Vasile Baciu îl ia pe Ion la Jidovița, la notarul Stoessel, unde-i trece ginerelui toate loturile și casele. În apropierea primăverii, Ion se duce să-și vadă pământul și, copleșit de sentimentele năvalnice din sufletul lui, îl sărută ca pe o ibovnică: „Apoi încet, cucernic, fără să-și dea seama, se lăsă în genunchi, își coborî fruntea și-și lipi buzele cu voluptate de pământul ud. și-n sărutarea aceasta grăbită simți un fior rece, amețitor...” Scena are semnificații simbolice, indicând faptul că relația omului cu pământul frizează patologicul: pământul ia locul iubitei, iar sărutarea induce ideea morții.</p>
				<p>Între Ana și Ion se statornicește acum răceala și, după ce asistă la două morți premonitorii, a lui Avrum și a lui Dumitru Moarcăș, Ana se spânzură. Ion este judecat pentru brazdele furate de la Simion Lungu, dar și pentru că a îndrăznit să reclame un judecător și stă o lună la pușcărie, în Armadia, timp în care, fiul său, ultimul garant al averii, se îmbolnăvește și, după eliberarea lui, la scurt timp, moare.</p>
				<h2>Deznodamantul</h2>
				<p>Deznodământul este construit într-o logică a organizării evenimentelor, de la cauză la efect, având conotații tragice. Ion vrea să-și regăsească iubita pierdută, pe Florica, fata săracă a văduvei lui Maxim Oprea, care se măritase cu un țăran bogat, George Bulbuc. Avertizat de Savista, George vine pe nepregătite acasă și-l omoară cu sapa. George este ridicat de autorități, iar pământul lui Ion rămâne bisericii, conform înțelegerii făcute cu preotul Belciug.</p>
				<p>În celălalt plan al acțiunii, se prezintă viața intelectualilor satului, preotul Ion Belciug, rămas văduv și, de aceea, puțin posac și înrăit și familia învățătorului Zaharia Herdelea, cu cei trei copii Laura, Ghighi și Titu, un alter-ego al autorului. Adversitatea dintre cele două familii, pe fondul prieteniei învățătorului cu Ion, se ascute pe parcursul derulării acțiunii. Herdelea intră în conflict cu autoritățile austro-ungare și acceptă să-l voteze pe candidatul maghiar la alegeri.</p>
				<h2>Finalul</h2>
				<p>Finalul închide cercul, restaurând ordinea și conturând imaginea universului sferoid: „Drumul trece prin Jidovița, pe podul de lemn, acoperit, de peste Someș, și pe urmă se pierde în șoseaua cea mare și fără început...”.</p>
				<p>Personajul principal al romanului este Ion Pop al Glanetașului, „tipul generic al țăranului român”, având ca prototip figura unui țăran din satul Prislop. Construcția personajului ilustrează estetica realistă, fiind un personaj-tip, reprezentativ pentru lumea satului: țăranul român, obsedat de ideea de a avea pământ. Faptul că este un personaj exponențial este observat de criticul literar George Călinescu: „Toți flăcăii din sat sunt varietăți de Ion”.  Filosofia de existență a lui Ion are în centru verbul „a avea”, instinctul de posesiune determinând toate acțiunile personajului din prima parte a romanului. Personajul se definește, în mod esențial, în relație cu pământul, care este privit ca o ființă vie, cu care intră în dialog.</p>
				<p>Există în roman două scene relevante pentru relația personajului cu pământul: una plasată în capitolul „Zvârcolirea” din„Glasul pământului”și alta, în capitolul „Sărutarea” din „Glasul iubirii”. În prima scenă: „glasul pământului pătrundea năvalnic în sufletul flăcăului, ca o chemare, copleșindu-l”, personajul apare în ipostaza de rob al pământului: „Cât pământ, Doamne!...”</p>
				<p>A doua scenă, cea din capitolul „Sărutarea” inversează raporturile, omul devine uriaș, iar pământul sclav, de data aceasta fiind vorba de pământul-proprietate. Secvența în care Ion îngenunchează și sărută pământul reprezintă un ritual parcurs de erou, o trăire supraindividuală, o expresie a instinctului ancestral. Omul vede, în pământ, femeia iubită. Comunicarea cu „pământul ibovnică” aduce, pentru scurt timp, împăcarea celor două glasuri contrare din sufletul lui Ion.</p>
				<p>Despre Ion, aflăm că era harnic și priceput și că, de mic, a iubit pământul: „Iar pământul îi era drag ca ochii din cap. Nici o brazdă de moșie nu s-a mai înstrăinat de când s-a făcut dânsul stâlpul casei. Tatăl lui Ion, Alexandru Glanetașul, sărac iască și lenevior de n-avea pereche, mâncase repede zestrea Zenobiei, fiindcă toate crâșmele le bătea cât e Armadia de mare. La școala din sat, Ion a fost cel mai iubit elev al învățătorului Herdelea, fiindcă era silitor și cuminte. Dar îi era mai drag să păzească vacile pe câmpul pleșuv, să ție coarnele plugului, să cosească, să fie veșnic însoțit cu pământul.”</p>
				<p>Prin tehnica monologului interior, pătrundem în intimitatea personajului, pentru a observa latura morală și natura obsesiei sale: „Dojana preotului îl șfichiuia ca un bici de foc. Numai ticăloșii sunt astfel loviți în fața lumii întregi. Dar el de ce e ticălos? Pentru că nu se lăsa călcat în picioare, pentru că vrea să fie în rândul oamenilor. Îi ardeau obrajii și tot sufletul de rușine și de necaz. Gândurile însă îl frământau mereu. Își zicea din ce în ce mai des că, robotind oricât, nu va ajunge să aibă și el ceva. Va sa zică va trebui să fie veșnic slugă la alții, să muncească spre a îmbogăți pe alții. Toată istețimea lui nu plătește o ceapă degerată, dacă n-are și el pământ mult, mult.”</p>
				<p>Ion este, în același timp, un personaj-individualitate, un destin, ceea ce îl umanizează și îi conferă complexitate fiind glasul iubirii. Chemarea umană a erosului va birui chemarea mitică a pământului.</p>
				<p>Critica literară a instituit cel puțin trei coordonate ale analizei eroului:</p>
				<p>Eugen Lovinescu: „Ion este expresia instinctului de stăpânire a pământului, în slujba căruia pune o inteligență ascuțită, o cazuistică strânsă, o viclenie procedurală, și, cu deosebire, o voință imensă”.</p>
				<p>G. Călinescu: „Lăcomia lui de zestre e centrul lumii ș...ț. Nu din inteligență a ieșit ideea seducerii ci din viclenia instinctuală, caracteristică ființei reduse”.</p>
				<p>Nicolae Manolescu: „Ion este victima inocentă și măreață a fatalității biologice.”</p>
				<p>George Călinescu constata că, în romanul Ion, Liviu Rebreanu construiește și o frescă socială cu aspecte monografice, ale cărei dimensiuni complexe se pot, totuși, reduce la câteva aspecte esențiale:</p>
				<h2>Conditia femeii</h2>
				<p>Ana și Florica sunt personaje secundare, feminine, antitetice, construite pentru a ilustra obsesiile protagonistului: pământul și iubirea. Ana este urâțică, dar bogată, iar Florica-frumoasă, dar săracă. Niciuna nu poate, singură, să corespundă dorinței atavice, instinctului de posesiune al lui Ion. Amândouă sunt victime sigure ale societății rurale, dure și neiertătoare: Ana îndură bătăi de la tată și de la soț, este certată de soacră, nu are parte de iubirea familiei și se spânzură, chiar numele ei în ebraică înseamnă favoare, milă; Florica nu se mărită cu flăcăul iubit, ci cu fiul unui „bogotan”, caută împlinire alături de Ion, dar rămâne singură, după ce Ion este omorât, iar soțul este întemnițat.</p>
				<p>Analizând condiția femeii, descrisă în roman, George Călinescu afirmă: „În societatea țărănească din romanul lui Rebreanu, femeia reprezintă două brațe de muncă, o zestre și o producătoare de copii. O dată criza erotică trecută, ea încetează de a mai însemna ceva pentru feminitate”. Zenobia, mama lui Ion, repetă, dar nu cu accente atât de grave, destinul Anei, dar Florica, deși frumoasă, deși căsătorită cu înstăritul George nu-și poate totuși împlini destinul pentru că nu dă curs iubirii.”</p>
				<p>În roman, întâlnim stereotipul de gen, conservat și întreținut de personaje, la nivelul conștiinței, ca expresie a valorilor și credințelor dintr-o societate tradițională și religioasă. Când o scapă de bătaie pe Ana, o vecină, nevasta lui Macedon Cercetașu, formulează o judecată ce sugerează condiția grea a femeii: „Taci, draga lelii! Taci și rabdă, că femeia trebuie să sufere dac-așa a lăsat-o Dumnezeu...”</p>
				<h2>Conditia intelectualului</h2>
				<p>La un alt nivel este prezentată condiția intelectualului: învățătorul Herdelea, preotul Belciug, poetul Titu Herdelea, avocatul Grofșoru ș.a.</p>
				<p>Intelectualii sunt construiți în relație cu satul, cu țărănimea, apoi cu statul austro-ungar. Intelectualii români se bucură de autoritate în sat, în schimb sunt tratați discreționar de stat. Pentru că nu-i învață pe copii limba maghiară, învățătorul Herdelea este obligat să se pensioneze.</p>
				<p>Condiția materială a familiei, datoriile la bancă, neliniștea că pământul pe care e construită casa nu le aparține, grija copiilor – zestre pentru fete, slujbă pentru Titu – sunt doar câteva dintre aspectele care conturează condiția grea a intelectualului.</p>
				<h2>Problema patriotismului/problema națională</h2>
				<p>Romanul aduce în discuție și problema națională: impresia de nedreptate în legătură cu judecarea lui Ion de către un judecător maghiar, inspectorul Horvath și evaluarea din perspectiva limitelor impuse de statul austro-ungar, alegerile „libere”, visul românilor de tipul lui Titu Herdelea de a trece munții în România, refuzul preotului Belciug de a-i învăța pe copii Tatăl nostru în limba maghiară sunt câteva dintre evenimentele care pot fi înțelese doar prin raportarea semnificațiilor la epoca transpusă în operă.</p>
				<h2>Categorii sociale/problema pământului</h2>
				<p>Stratificarea societății/colectivității satului este evidențiată de la începutul romanului, în scena horei. Exercitându-și funcția de regie, naratorul prezintă personajele conform condiției lor materiale: țăranii săraci „ca degetul”, precum Ion, Florica, Todosia văduva lui Maxim Oprea; „bogotanii”, precum Toma Bulbuc și Vasile Baciu; „domnimea” formată din Zaharia Herdelea și preotul Ioan Belciug. Evoluția socială, dincolo de ancestrala problemă a pământului, este sugerată prin categorii diverse: avocați, judecători, notari.</p>
				<h2>Momente importante din viața satului</h2>
				<p>Hora este un dans țărănesc, caracterizat prin faptul că dansatorii se prind de mână într-un cerc. De aici, s-au desprins semnificațiile ei simbolice de imagine a vieții, a circularității universale. Pentru autor, descrierea horei este ocazia de a proiecta soarta lui Ion într-o zonă a autenticității folclorice și etnografice.</p>
				<p>Nașterea pune mai ales problema grea a femeii, silită să muncească până aproape să nască. Pentru o femeie de la țară, nașterea unui copil este un moment pe cât de dureros, pe atât de important pentru structura familiei. Ostilitatea naturii din scena în care naște Ana, indiferența soțului față de starea sa și a copilului prevestesc sfârșitul tragic.</p>
				<p>Nunta țărănească întregește dimensiunea monografică a romanului. Înțelegerea celor două familii în privința zestrei fetei, pețitul, ritualul nunții și ceremonialul religios sunt aspecte inserate în roman în același scop al prezentării satului într-o manieră verosimilă, al creării iluziei realiste, accentuând importanța funcției referențiale a limbajului.</p>
				<p>Moartea apare ca un fenomen dublu: firesc, în cazul lui Dumitru Moarcăș, care moare de bătrânețe, după ce se statornicește în casa Glanetașilor și nefiresc, în cazul lui Avrum, al Anei și al lui Ion. Moartea este, de multe ori, violentă, în acord cu viața frustă, aspră a personajelor.</p>
				<p>În concluzie, romanul Ion de Liviu Rebreanu asimilează elementele definitorii ale esteticii realiste: obiectivitatea perspectivei narative, omnisciența si omniprezența naratorului, caracterul impersonal al narațiunii, relatarea la persoana a treia, veridicitatea, problematica de ordin social, transfigurarea realității în totalitatea și diversitatea ei, autenticitatea personajelor și a întâmplărilor, complexitatea intrigii, simetria compozițională, crearea unor personaje-tip, reprezentative pentru lumea din care provin.</p>
			</div>
		 );
		 
		 function Ion()
		 {
			ReactDOM.render(ion , document.getElementsByClassName("Swapper")[0]);
		 };
		 
		 const padureaSpanzuratilor = (
			<div class="Comentariu">
				<h1>Padurea spanzuratilor</h1>
				<p>Pădurea spânzuraților dezvoltă un caz de conștiință, ilustrând formula unui „roman realist psihologic” (N. Manolescu). Interesat deopotrivă de cadrul care generează frământările personajului cât și de meandrele sufletești ale protagonistului, autorul pune totuși accentul asupra acestora din urmă.</p>
				<p>Romanul apare în 1922, ca o necesară continuare a experienței de investigare a mediului social și a psihologiei umane, înfăptuită în Ion (1920). Dacă Ion rămâne, în esență, un roman de evenimente, Pădurea spânzuraților se ocupă, în special, de examinarea interioară a eroului, pus într-o situație limită.</p>
				<h2>Tema</h2>
				<p>Tema este războiul, cu mutilările sufletești pe care acesta le produce, anunțată de câteva proze scurte ale autorului, precum Catastrofa și Ițic ștrul, dezertor. Apostol Bologa se situează mai întâi în ipostaza lui David Pop, eroul din prima nuvelă amintită, un om care luptă fără să-și pună probleme de conștiință, din reflexul de obediență față de o instanță superioară, cum este statul. Ajunge apoi, în chip simbolic, dincolo de nenumăratele diferențe de situație, ca și Ițic, un vinovat fără vină, prins în angrenajul monstruos al istoriei. Însă Ițic este silit să devină dezertor și, refuzând dezonoarea, se spânzură. Apostol acceptă să dezerteze, pentru a evita crima îndreptată asupra conaționalilor, dar este prins și spânzurat.</p>
				<p>Viziunea despre lume. Cartea se deschide cu o dedicație care evidențiază tragicul suport real al ficțiunii rebreniene: „În amintirea fratelui meu Emil, executat de austro-ungari, pe frontul românesc, în anul 1917”. Dar romanul contopește această întâmplare familială zguduitoare cu drama generației înseși a lui Rebreanu, după cum chiar autorul mărturisește, drama de a aparține unui neam și de a fi silit să lupte în armata adversă, a statului multinațional (Imperiul austro-ungar). Acestor surse ale romanului ținând de experiența directă a prozatorului li se adaugă câteva fotografii văzute de Rebreanu cu înfiorare, înfățișând „o pădure” de spânzurați, din spatele frontului italian.</p>
				<p>Având o atât de puternică legătură cu viața, cartea este și un document artistic despre absurdul și suferințele antrenate de Primul Război Mondial. Viziunea despre lume a romancierului însumând protestul împotriva războiului, condamnarea nepăsării față de individ, dezaprobarea abuzurilor exercitate asupra conștiinței soldatului, în general, se lasă dedusă din întregul roman, dar este exprimată, secvențial, și de locotenentul evreu Gross: „– Statul! Statul care ucide! În spate statul nostru, în față statul dușman și la mijloc noi, cei osândiți să murim ca să asigurăm huzureala câtorva tâlhari care au pus la cale măcelul milioanelor de robi inconștienți.”</p>
				<p>Tema și viziunea despre lume a autorului se dezvoltă într-o narațiune focalizată asupra unui singur destin, cel al lui Apostol Bologa, cu rol de însumare însă. Zguduirea sufletească a românului este reprezentativă și pentru spaimele cehului Klapka, pentru frământările evreului ungur Gross, pentru durerea ruteanului Cervenco.</p>
				<p>Narațiunea este presărată cu elemente simbolice, de o mare putere de sugestie, așa cum este spânzurătoarea. Prin mijlocirea câtorva calificări (epitete, personificare) spânzurătoarea dezvăluie poziția autorului față de realitatea frontului: „nouă” (de fiecare dată alta, pentru că fiecare dramă este unică în felul ei), „sfidătoare” (expresie a unei autorități inflexibile), „al cărei braț parcă amenința” (întrupare a terorii).</p>
				<h2>Titlul</h2>
				<p>Titlul este nominal, alcătuit din două substantive concrete, ceea ce îi potențează capacitatea de a realiza o vizualizare sumbră. Imaginea apare prima dată, în roman, în evocările înfricoșate ale lui Klapka, apoi în experiența concretă a lui Bologa, care înregistrează, aproape fără să se uite, dar reținând cu o claritate înspăimântătoare chipurile și veșmintele celor șapte spânzurați care atârnă de copacii pădurii din Lunca. Când nu e prezentată direct, se face o trimitere, prin asociere, la această realitate instalată de legile nemiloase ale războiului: „Apostol, cu ochii în fundul căruții, zări printre scânduri, pe șoseaua care fugea înapoi, un gătej strâmb, întocmai forma crengii de pe copacul cu spânzuratul singuratec, în stânga”.</p>
				<p>Pădurea este un simbol al vieții care se regenerează continuu, însă, prin asociere cu termenul „spânzuraților”, ea devine un spațiu căruia i se pervertește funcția primordială, sintagma din titlu numind o asociere nefirească, brutală a vieții în plenitudinea ei, cu moartea ca act punitiv, provocat de o voință tutelară, infernală.</p>
				<p>Combinația lexicală din titlu sugerează și proporțiile infinite, nemăsurabile pe care moartea le capătă în perioadele de război, șirul imens de vieți curmate, de sacrificii.</p>
				<p>Semnificația acestei embleme a războiului absurd și nimicitor se dezvăluie și prin reacțiile personajelor. Klapka este îngrozit și capabil de orice lașitate pentru a nu ajunge să atârne în ștreang, Bologa este cuprins de „o spaimă ciudată” și începe să murmure, mașinal, o rugăciune, numai sublocotenentul care îl conduce pe Bologa în arest, cu căruța, îl roagă pe vizitiu să mâne caii mai încet, ca să se desfete cu priveliștea spânzuraților, nemaiputându-și „stăpâni uimirea și chiar o bucurie”.</p>
				<p>Moartea prin spânzurare este, în lumea militarilor, cea mai dezonorantă, cuvenită trădătorilor și dezertorilor, însă, în roman, ea nu apare decât cu semnificația de act criminal și abuziv, ca formă de reprimare brutală a tendințelor de trezire și de manifestare a conștiinței naționale, a patriotismului, a gestului moral într-un combatant pus în mișcare de un stat multinațional, ucigaș. Replica lui Gross: „Nimic nu e mai presus de om” face ca vorbe precum „vină”, „trădare”, „stat” să-și piardă înțelesul.</p>
				<p>Pădurea spânzuraților nu poate apărea decât acolo unde individul încetează să mai fie un docil instrument de luptă, un simplu executant.</p>
				<h2>Compozitia</h2>
				<p>Romanul este alcătuit din patru cărți, fiecare cuprinzând 11 capitole, mai puțin ultima, care are doar opt capitole, fapt ce poate sugera o încheiere bruscă, o curmare nefirească și neașteptată a unei vieți.</p>
				<p>Prima carte prezintă evoluția lui Apostol Bologa, de la momentul spânzurării lui Svoboda, până la dezlănțuirea atacului rusesc care face să eșueze planul dezertării ofițerului român, grav rănit.</p>
				<p>A doua carte este istorisirea convalescenței lui Bologa și a reîntoarcerii, în concediu de refacere, acasă, după o a doua plănuire de a dezerta la români, zădărnicită de febră. Apostol rupe logodna cu Marta și simte că îl redobândește pe Dumnezeu în sine.</p>
				<p>Cartea a treia înfățișează logodna cu Ilona, fiica groparului Vidor, dar și convocarea locotenentului ca membru al Curții Marțiale, pentru a judeca doisprezece români, civili, bănuiți de trădare, precum și tentativa lui Apostol de a trece linia frontului la români.</p>
				<p>Cartea a patra aduce evenimentele la punctul ultim: arestarea lui Apostol de către locotenentul Varga, condamnarea la moarte și execuția lui, prin spânzurare.</p>
				<p>Romanul are o structură echilibrată. În cele patru părți alternează momentele de echilibru cu acelea de tensiune și de surescitare. Dramatismul încercărilor, la care este supus protagonistul, crește, găsindu-și punctul maxim în partea de final.</p>
				<h2>Subiectul</h2>
				<p>Subiectul este relativ simplu, dar zguduitor, în încărcătura lui emoțională: un ofițer român, înrolat în armata austro-ungară, autorul mai multor fapte de vitejie răsplătite cu medalii, se mută împreună cu regimentul din care făcea parte, pe frontul din Ardeal. Pus în imposibilitatea de a lupta contra celor de un neam cu el, locotenentul încearcă să treacă la așa-zisul inamic, dar este prins și spânzurat.</p>
				<h2>Expozitiunea</h2>
				<p>Expozițiunea fixează cadrul, localitatea Zirin, pe frontul rusesc și lasă să se deducă timpul: perioada Primului Război Mondial. Ea se întrepătrunde, în capitolul I al primei cărți, cu intriga ce integrează scena execuției ofițerului ceh Svoboda, învinuit de a fi încercat să treacă la inamic, cu hărți și cu planuri de luptă. Bologa făcuse parte din completul de judecată și votase fără ezitare, în favoarea pedepsei cu moartea.</p>
				<h2>Desfasurarea actiunii</h2>
				<p>Desfășurarea acțiunii acumulează, prin derulare relativ lentă, o multitudine de fapte. Bologa îl cunoaște pe căpitanul nou venit, ceh și el, Otto Klapka, ulterior prietenul lui cel mai devotat. Distruge reflectorul rusesc, faptă de mare bravură, și este propus pentru decorare, felicitat de generalul Karg însuși. Auzind vestea că divizia sa va trece pe frontul românesc, locotenentul îndrăznește să-i ceară generalului să-l lase pe un alt câmp de luptă, rugăminte acceptată formal, dar care va displăcea vădit superiorului său. Bologa așteaptă zorii, pentru a trece la inamic, dar armata rusă atacă și el este rănit foarte grav. După o perioadă lungă de spitalizare, pentru a avea răgazul să se refacă, este trimis să lucreze în spatele frontului, la biroul coloanei de muniții din satul Lunca. Își face din nou un plan de a dezerta, de data aceasta la români, dar este doborât de febră și trimis, în concediu, acasă, în târgușorul Parva, pentru o lună. Aici rupe logodna cu Marta, fiica avocatului Domșa, dintr-un motiv mai mult închipuit și intră în conflict cu un fost coleg de școală, ajuns acum un renegat. Rechemat la divizie, se logodește cu Ilona, fiica groparului Vidor, la care stă în gazdă și, curând, află că este rechemat să facă parte din tribunalul militar, spre a judeca pe doisprezece români care au trecut linia frontului, bănuiți de trădare. Aproape halucinat, fără să fi avut timp să se pregătească, se îndreaptă spre liniile românilor.</p>
				<p>Prinderea lui de către Varga, odinioară bun prieten al său, ofițer de carieră extrem de zelos, reprezintă punctul culminant și marchează finalul cărții a treia.</p>
				<h2>Deznodamantul</h2>
				<p>Deznodământul prezintă refuzul lui Apostol de a se lăsa apărat și moartea lui, prin spânzurare, în zori.</p>
				<p>Deși mijlocul preferat de Rebreanu este înaintarea liniară a narațiunii, există în roman și câteva momente de retrospecție, cel mai important fiind acela al reconstituirii biografiei lui Bologa, plasat imediat după deschiderea acțiunii, în capitolul al doilea. Acesta are rolul de a facilita înțelegerea reacțiilor protagonistului, incapacitatea lui de a se fixa asupra unui ideal, asupra unui țel.</p>
				<h2>Conflictul</h2>
				<p>Conflictul se instalează încă din deschiderea romanului, sugerat de efectul imaginii spânzurătorii asupra celor ce o contemplă și, puțin mai târziu, de cel al privirii spânzuratului asupra lui Bologa. El rămâne latent, cunoaște momente de intensificare apoi de atenuare, până la manifestarea acută din scena judecării protagonistului de către Curtea Marțială.</p>
				<p>În general, Apostol își mărturisește tulburările și dorința de a face pace cu propria conștiință doar lui Klapka, în ochii celorlalți păstrând un relativ echilibru. Doar în final, în fața comisiei de judecată, el răbufnește revoltat și mânios, exteriorizându-și toate frustrările înăbușite: „Mai repede, mai repede, pentru Dumnezeu...” și apoi „răgușit”: „– Omorâți-mă!”</p>
				<p>Conflictul interior al eroului vine din inconsecvențele acestuia, din graba cu care își asumă niște principii de viață, străine configurației lui sufletești. Este de multe ori exagerat în atitudini: verifică tăria ștreangului lui Svoboda, trimite caporalul în sat să aducă un scaun pe care să se urce cel ce va fi spânzurat, deși nimeni nu-i ceruse să se ocupe de aceste detalii; renunță la angajamentul de căsătorie cu Marta, fiică de avocat, logodindu-se prea curând cu Ilona, fata analfabetă a unui țăran ș.a.Depășește un impas cauzator de suferință și face o nouă alegere, radical deosebită, provocatoare a noi dureri și regrete. De cele mai multe ori, Rebreanu alege detaliul fizic, pentru a dezvălui trăirile intense ale eroului său: „... Bologa, cu buzele albe și cu ochii aprinși, parc-ar fi avut friguri”.</p>
				<p>Mai rar, apelează la monologul interior, surprinzându-i frământările: „Ce ridicol am fost cu concepția de viață! se gândi apoi deodată. Cum nu mi-am dat oare seama că o formulă neroadă nu poate ține piept vieții niciodată?”</p>
				<p>Chiar și conflictele exterioare (cu Varga, cu Gross, cu generalul Karg, cu notarul Pălăgieșu) sunt tot o formă de manifestare a conflictului sufletesc. Principiile inflexibile ale celorlalți sunt, pentru o anumită perioadă, ale eroului însuși, dar depășite, după un moment de criză.</p>
				<p>Opoziția față de ei este chiar răzvrătirea față de sine, de pe o altă treaptă de înțelegere a lumii.</p>
				<h2>Structura</h2>
				<p>Structural, romanul se organizează pe două planuri: cel al evenimentelor și cel al ecourilor în conștiință, acesta din urmă având prioritate. Ca în orice roman de tip doric (N. Manolescu), în Pădurea spânzuraților autorul alege pentru eroul său doar acele evenimente care pot deveni cauze precise ale unor efecte sigure. Spânzurarea lui Svoboda generează obsesia vinovăției lui Apostol, iubirea abia înfiripată pentru Ilona determină ruptura de Marta, regăsirea lui Dumnezeu face ca Apostol să primească moartea cu sete de lumină etc. Cele două planuri fuzionează, compunând un destin tragic.</p>
				<p>Ca și în Ion, Pădurea spânzuraților este un corp sferoid, incipitul și finalul fiind realizate simetric. Incipitul construiește o imagine sumbră, a sfârșitului unei zile mohorâte de toamnă, într-o „câmpie neagră”, devitalizată, „înțepată ici-colo cu arbori arămii”. Cenușiul cerului, negrul pământului, roșul bolnav al copacilor se completează cromatic cu „rana pământului” din care doi gropari aruncă „lut galben, lipicios”. Albul crucilor din cimitirul militar este, în acest peisaj, aproape violent, reamintind forța mereu proaspătă, nesătulă a morții. Câmpul semantic al extincției domină în chip absolut descrierea amănunțită, realizată lent, cu o tehnică cinematografică: satul Zirin stă „sub o pânză de fum și de pâclă”, pomii sunt desfrunziți, turnul bisericii e spintecat de un obuz, se disting, „spre miazănoapte”, „ruinele gării”, câmpul e devastat de toamnă și de semnele unui război care pare fără sfârșit.</p>
				<p>Această înregistrare apăsătoare a împrejurimilor include și imaginea celor două cimitire: al satului – „cu cruci rupte, putrezite, rare, fără poartă”, ca și când moartea ar fi aici un fenomen izolat, aproape uitat și cel militar – „cu crucile albe, proaspete”, sălaș neîncăpător pentru atâtea vieți sacrificate.</p>
				<p>Si deasupra tuturor acestor repere pe care alunecă privirea se înalță spânzurătoarea „înfiptă la marginea satului”, amenințătoare, ce „întindea brațul cu ștreangul spre câmpia neagră”. Impresia creată de acest peisaj macabru e sintetizată într-o replică a caporalului care supraveghează pregătirile pentru uciderea și îngroparea lui Svoboda: „– Ce viață mai e și asta... Încotro te uiți, numai moarte, și morminte, și morți...”</p>
				<p>După execuția cehului, întunericul invadează cuprinsul și sufletele, după cum remarcă, înfiorat, Bologa însuși: „– Ce întunerec, Doamne, ce întunerec s-a lăsat pe pământ...”</p>
				<p>Printr-un violent contrast, „numai spânzurătoarea albea nepăsătoare, împrejmuită de crucile albe din cimitirul militar”. Albul devine spectral, „o sugestie” a primejdiilor infinite, mereu treze și de neînlăturat.</p>
				<p>În tot acest peisaj dominat de tenebre persistă o lumină, „strălucirea însuflețită” din ochii condamnatului la moarte, imposibil de nimicit chiar de către moartea atotstăpânitoare.</p>
				<h2>Finalul</h2>
				<p>Finalul exploatează același motiv al spânzurătorii/ spânzurării, numai că momentul ales pentru executarea pedepsei capitale este sfârșitul nopții. Câteva detalii reamintesc scena inițială a romanului: spânzurătoarea este „un stâlp alb și lucios”, pământul gropii se înfățișează „deschis ca o rană urâtă, gălbuie”.</p>
				<p>Spre deosebire de incipit, această ultimă secvență are un puternic caracter de irealitate. La lumina făcliilor, Apostol nu mai recunoaște chipurile și nici glasurile, își zărește numele scris pe crucea de lemn, dar nu-l mai asociază cu sine. Dacă, asistând la moartea lui Svoboda, își simțea creierii clocotind și își auzea „bătăile inimii, ca niște ciocane”, în preajma propriei dispariții „își plimba liniștit privirea peste mulțimea” strânsă și, între hohotele de plâns ale lui Klapka, „fu cuprins de un val de iubire izvorâtă parcă din rărunchii pământului”. În chiar clipa când își potrivește singur ștreangul, se vestește răsăritul soarelui.</p>
				<p>Evoluția personajului este echivalentă cu o parcurgere a unui traseu labirintic al conștiinței. Ca să poată ajunge de la întuneric la lumină, eroul traversează experiența redobândirii propriului suflet, a iubirii, a lui Dumnezeu, a propriei identități.</p>
				<h2>Personajele</h2>
				<p>Personajele sunt de factură realistă și, în consecință, devin tipuri: Bologa – indecisul, Klapka – lașul, Varga – zelosul, Marta – cocheta etc. Construirea lor pe o dominantă caracterială nu le face schematice însă. Preotul Constantin Boteanu, ca și Klapka, are mereu în față spectrul nenorocirii familiale, ceea ce îl face extrem de prudent, chiar laș. Cu toate acestea, cei doi nu-și pierd doza de însuflețire care îi face oameni și îi împinge să se expună totuși pericolului pe care au vrut cu orice chip să-l evite. Boteanu este atât de înfricoșat de pedeapsa care se abătuse asupra lui, din pricina sentimentelor sale patriotice, încât se teme să vorbească românește cu Apostol și refuză să-i asculte spovedania în care locotenentul include planurile lui de trecere a liniei frontului la români. Klapka, la rândul său, se îngrozește în fața dezvăluirilor lui Bologa despre planurile lui de a dezerta și încearcă din răsputeri să-l convingă să renunțe la gândul periculos. Însă tot Boteanu este acela care îl cunună cu Ilona pe locotenentul suspect, în ochii generalului Karg, pentru scrupulele sale patriotice și tot el îl încurajează în clipele dinaintea morții. Klapka se oferă să-l apere pe Bologa la proces și o face împotriva voinței acestuia, iar scena finală consemnează și reacția nestăpânită a cehului care plânge, bătându-se cu pumnii în piept, nesocotind astfel orice bănuială de împărtășire a sentimentelor celui spânzurat, care ar putea cădea asupra sa.</p>
				<p>Camarazii de front ai lui Apostol reprezintă un „subconștient satelit”, exterior al protagonistului (Al. Protopopescu, Romanul psihologic românesc).</p>
				<p>Concepția lui Gross despre stat ca despre un mecanism strivitor, ucigaș, viziunea umanistă, îndatorată iubirii față de celălalt a lui Cervenco, mentalitatea rigidă, de soldat care e dator să execute ordinele, fără să le cântărească, a lui Varga reprezintă laolaltă idei care se ciocnesc în mintea lui Bologa însuși, sfâșiat între opțiuni sau convingeri divergente. Aceste personaje devin voci ale conștiinței românului care tatonează căile spre un adevăr stabil, situat dincolo de circumstanțe.</p>
				<p>În general, rostul celorlalte personaje este să lumineze anumite fațete ale personalității protagonistului.</p>
				<p>Apostol Bologa este un tânăr ofițer român din armata austro-ungară, înrolat dintr-o hotărâre pripită, care a curmat studiile sale de filosofie de la Universitatea din Budapesta.</p>
				<p>Fiul unui avocat memorandist, „scump la vorbă și veșnic serios” și al unei tinere sfioase, delicate și căsătorite la numai șaptesprezece ani, Apostol se vede, încă din copilărie, „îmbrățișat de o dragoste maternă idolatră”, resimțind totodată „adânc atmosfera gravă pe care o impusese tatăl său în casă”. Educația pe care o primește stimulează în el două direcții ale dragostei și ale responsabilității: Dumnezeu (prin influența mamei sale) și neamul (prin îndemnurile și exemplul personal al tatălui dar și prin pildele eroice ale strămoșilor săi atât pe linie paternă cât și maternă).</p>
				<p>Utilizând tehnica flash-backului, Rebreanu realizează un sumar biografic pentru Bologa, amintind transa mistică a băiatului de șase ani care, în biserică, este martor la întruparea lui Dumnezeu, apoi criza sufletească a adolescentului care, pierzându-și tatăl, simte cum se prăbușește în el credința divină.</p>
				<p>Momentul de la care pornește acțiunea propulsează în prim-plan o conștiință eliberată de idolii familiei și ai copilăriei sale. Conceptul de dumnezeire și acela de neam sunt înlocuite cu cel al statului, al colectivității organizate în afara căreia „omul singur nu e cu nimic mai mult decât un vierme”.</p>
				<p>Portretul fizic al personajului cumulează câteva trăsături aspectuale completate cu detalii despre stările lăuntrice: „În ochii lui Apostol Bologa, albaștri și adânciți în cap se aprinse o mândrie stranie” sau: „Pe buzele subțiri, cu colțuri supte ale locotenentului răsări un amestec de ironie și de dispreț”. Este „înăltuț, foarte zvelt, cu o frunte albă și foarte frământată”. Apostol, cel din postura inițială, de robot al datoriei față de stat, izbucnește „foarte nervos și cu vocea zgârietoare” în preajma spânzurătorii ce se înalță pentru Svoboda, după ce constată atâtea neglijențe în pregătirea execuției.</p>
				<p>Eroul este un personaj rotund, a cărui evoluție „constă într-o repetare a triunghiului: eveniment-revelație, criză, soluție. Nu există în Pădurea spânzuraților decât acest conflict fără armistițiu.”</p>
				<p>Autocaracterizându-se, i se prezintă lui Klapka, chiar de la prima lor întâlnire, drept „o fire excesiv de șovăitoare”, care are însă „conștiința pe deplin împăcată, absolut pe deplin”, în privința condamnării lui Svoboda. E de ajuns totuși să surprindă privirea scânteietoare și mândră a celui de sub ștreang și să afle detaliul care favorizase gestul sublocotenentului ceh, și anume uciderea tatălui său de membrii aceleiași armate sub al cărei steag luptau cu toții, ca liniștea lui să se tulbure definitiv. Intrat într-o criză adâncă, Apostol se salvează momentan, agățându-se de un reper salvator: neamul. Se simte fericit, „o dragoste mare îi înfiora sufletul”.</p>
				<p>Prin monolog interior, Rebreanu revelează reliefurile sufletești ale personajului: „De acum începe o viață nouă! ș...ț În sfârșit, mi-am găsit calea... Au trecut șovăirile și îndoielile! De acuma, înainte!” Imediat după constatarea acestei schimbări de stare, apare vestea că regimentul lui Bologa va fi mutat pe frontul din Ardeal și ciclul spaimelor și al neliniștilor eroului se reia.</p>
				<p>Aflat acasă, după o lungă perioadă de convalescență petrecută în spital, Bologa își redobândește echilibrul, reintegrându-l în sine pe Dumnezeu și lăsându-se cuprins de o nesfârșită iubire față de oameni. Este starea care îi permite să ia, fără zvârcoliri inutile, hotărârea de a rupe logodna cu Marta și apoi de a se logodi cu Ilona. În acest moment, Apostol și-a asumat din nou idealurile în numele cărora fusese crescut, respinse pe rând, ca fiind false, de către ambițiosul student la filosofie.</p>
				<p>Dar și această stare e provizorie, echilibrul îi este curmat de numirea a doua oară la Curtea Marțială și de recomandarea generalului Karg de a-i pedepsi exemplar pe românii acuzați de trădare, cu alte cuvinte de a vota în favoarea vinovăției lor. Ieșirea din această nouă criză nu se mai poate face decât în moarte.</p>
				<p>Reacțiile psihologice ale lui Bologa, urmărite constant, dezvăluie un caracter ezitant: exaltare, apoi nesiguranță, disperare, reechilibrare, într-un ciclu care se reia.</p>
				<p>Caracterizarea prin gesturi a personajelor, asociată celei prin vorbe, devine uneori emblematică: „În neștire, ca un copil lacom, întinse amândouă mâinile spre lumină, murmurând cu gâtul uscat: – Lumina!... Lumina!...” Lumina este aici un simbol al adevărului absolut, al împăcării dintre gând, vorbă și faptă către care îl îndemnase din copilărie tatăl, al armoniei lăuntrice depline, pe care Apostol n-o va putea atinge niciodată.</p>
				<p>Numele protagonistului se leagă de ideea credinței și a sacrificiului, exprimată de Apostol însuși într-un dialog cu Klapka: „Suferințele mi-au înfrânt mândria, încât azi știu bine că numai credința căreia îi jertfești fără șovăire însăși viața ta, numai aceea te poate mântui!”</p>
				<p>Traseul psihologic oscilant al lui Bologa devine tipic pentru ființa avântată, inaptă să cântărească suficient urmările faptelor sale, ajunsă, după cum mărturisește chiar eroul, „o jucărie neputincioasă, fără voință adevărată, mergând încotro îl mână puteri și hotărâri străine de ființa lui”.</p>
				<h2>Perspectiva narativa</h2>
				<p>Perspectiva narativă par derrière (dindărăt) face ca naratorul să știe totul despre personajele sale, în orice moment. Notația exactă despre procesele lor sufletești valorifică puterea clarificatoare a comparației și dezvăluirea psihologică făcută prin amănuntul fizic: „... se ridică în picioare ca mușcat de șarpe”; „apoi deodată îi plesni auzul o voce cunoscută” sau „Apostol simțea toate privirile ca niște săgeți drept în inimă”.</p>
				<p>În surprinderea trăirilor confuze ale lui Apostol, Rebreanu se folosește și de stilul indirect liber, inserând în discursul narativ gândurile și vorbele personajului: „Klapka?... Cine știe dacă nu Klapka e pricina prăbușirii. El a venit cu pădurea spânzuraților și i-a picurat în inimă îndoielile”.</p>
				<h2>Naratorul</h2>
				<p>Naratorul este o conștiință exterioară (extradiegetic) și relatează la persoana a treia, neimplicat (heterodiegetic). Urmărindu-se un caz de conștiință, misiunea fundamentală a naratorului este să releve un traseu psihologic sinuos. Povestirea evenimentelor antrenează obligatoriu și însemnarea despre oglindirea lor în conștiință. Dezertarea eșuată a lui Bologa și așteptarea verdictului comisiei de judecată sunt faptele care generează gânduri precum: „Toată viața lui trecută a crescut dintr-o rădăcină bolnavă, pe care trebuie să și-o smulgă din suflet chiar de-acuma. Alt suflet îi trebuie, ferit de veșnicele ezitări și chibzuiri...” </p>
				<p>Narațiunea se completează astfel firesc cu descrierea de cadru exterior sau de stări emoționale. Ea se desfășoară cronologic, cu excepția secvențelor de retrospecție privind copilăria, adolescența lui Bologa, anii de facultate petrecuți la Budapesta, logodna cu Marta și înrolarea.</p>
				<p>Monologul interior câștigă proporții însemnate, deși, de cele mai multe ori, gândurile personajului central sunt prezentate nu prin vorbirea lăuntrică, ci prin consemnările naratorului auctorial. Ponderea monologului interior este impresionantă în cartea a patra, când acțiunile exterioare se comprimă, dilatându-se evenimentele petrecute în planul conștiinței.</p>
				<p>Dialogul are o frecvență semnificativă de-a lungul întregii opere, având în principal rolul de a exterioriza stări sufletești, de a impune psihologii veridice. Totodată el exteriorizează conflicte (Bologa/ Klapka; Bologa/ generalul Karg; Bologa/ Varga), fiind de multe ori tensionat și contribuind la menținerea atmosferei sumbre pe care o degajă întreg romanul.</p>
				<p>Pădurea spânzuraților este un roman realist psihologic, obiectiv, reieșit „din năzuința mai generală de a realiza stilul major al culturii noastre”. (T. Vianu)</p>
			</div>
		 );
		 
		 function PadureaSpanzuratilor()
		 {
			ReactDOM.render(padureaSpanzuratilor , document.getElementsByClassName("Swapper")[0]);
		 };
		 
		 const uNDINR = (
			<div class="Comentariu">
				<h1>Ultima noapte de dragoste , intaia noapte de razboi</h1>
				<p>Romanul Ultima noapte de dragoste, întâia noapte de război a fost publicat în anul 1930, la zece ani după capodopera lui Liviu Rebreanu, Ion.</p>
				<p>Geneza operei stă sub semnul biograficului, pentru că unele pagini din jurnalul de campanie al lui Camil Petrescu au fost utilizate în operă. După cum mărturisește scriitorul, a vrut să scrie o nuvelă despre război, dar, fiind prea amplă, a devenit punctul de plecare pentru roman. În același scop, al transfigurării artistice, timp de zece ani a strâns materiale: cărți, articole din ziare, fotografii, tot ceea ce putea să ajute la reconstruirea atmosferei unei epoci și a alcătuit fișe pentru personajele sale, adevărate dosare de documentare.</p>
				<p>Ultima noapte de dragoste, întâia noapte de război este un roman modern, subiectiv, în care se construiește un personaj inteligent și lucid. Accentul cade, în această operă, pe trăirile interioare ale eroului principal, analizate prin tehnica introspecției. Discursul epic este scris la persoana întâi, ca o confesiune a protagonistului, ștefan Gheorghidiu, confesiune susținută și de notele de subsol, dar și de alternarea planului interior, al reflecției și al trăirilor, cu cel exterior, al societății bucureștene din preajma Primului Război Mondial și al frontului. Relatarea evenimentelor se face prin rememorarea evenimentelor trăite, a iubirii matrimoniale.</p>
				<p>Narațiunea la persoana I presupune identitatea naratorului cu personajul și, prin urmare, perspectiva unică asupra evenimentelor, a atitudinilor și a comportamentelor, prezentate sub forma analizei lucide prin reflectarea în propria conștiință.</p>
				<h2>Tema</h2>
				<p>Tema romanului se raportează la trăirea a două evenimente majore din viața unui om-sentimentul erotic și experiența morții, în fața cărora omul simte efectul înstrăinării sau cum spunea Camil Petrescu însuși: „În fața morții și în dragoste, omul apare în autenticitatea lui.”</p>
				<h2>Titlul</h2>
				<p>Titlul este format dintr-o metaforă, sugerând cele două experiențe existențiale și reflexive, pe care le trăiește ștefan Gheorghidiu – iubirea și războiul, adică chiar tema romanului .</p>
				<p>Simbolul primei nopți din titlu ar putea fi cel sugerat de Ov. S. Crohmălniceanu: „Dragostea devine astfel un act acaparator, devorant, care tinde să anihileze personalitatea partenerului.”1, iar cel de-al doilea substantiv „noapte” din titlu joacă rolul unui simbol al morții. Între ultima noapte de dragoste și întâia noapte de război, se scrie istoria unui intelectual care aspiră la cunoaștere absolută, la ideile pure, la libertate.</p>
				<p>Titlul susține și structura romanului, cele două planuri pe care se dezvoltă acțiunea și se construiește personajul principal, reprezentate de cele două părți ale operei: Cartea întâia și Cartea a doua. Textura internă a textului este susținută de capacitatea reflexivă a eroului de a se privi pe sine din două perspective, ca subiect al cunoașterii și ca obiect al cunoașterii, rezultat al autoanalizei și al introspecției.</p>
				<p>Din punct de vedere compozițional, se constată echilibrul și unitatea formei, obținute prin cele șase capitole ale fiecărei părți, și un epilog numit: „Comunicat apocrif.”La acestea se adaogă unitatea perspectivei, artificiul compozițional care leagă prima parte de cea de-a doua, prin plasarea în incipit a unei scene, care, din punct de vedere cronologic, aparține celei de-a doua părți, în care este prezentat războiul.</p>
				<p>Acțiunea romanului este discontinuă, ca urmare a împletirii timpului prezent cu rememorarea trecutului. Începe ex-abrupto, în prezent (realitatea frontului): „În primăvara anului 1916, ca sublocotenent proaspăt, întâia dată concentrat, luasem parte, cu un regiment de infanterie din capitală, la fortificarea văii Prahovei, între Bușteni și Predeal.” și face un salt, prin mijlocirea memoriei afective, în trecut (povestea de dragoste): „Eram însurat de doi ani și jumătate cu o colegă de la Universitate și bănuiam că mă înșală.”</p>
				<p>Ștefan Gheorghidiu, personajul principal, asistă la o discuție, despre dragoste, între ofițeri, pornind de la un articol de ziar, în care se menționa că un bărbat a fost achitat, după ce și-a ucis soția, care-l înșelase. Discuția are loc la popotă, care, deși este descrisă ca un loc auster: „«Popota» unde suntem acum e într-o odaie mică, sătească, mai sus decât toate satele românești din munte. E abia mai mare ca o colibă, varuită în alb, cu două paturi înguste la perete, acoperite cu velințe vechi, și care acum ne slujesc și drept scaune de masa. O lampă de «gaz» dă o lumină gălbuie, aproape la fel de leșinată ca a vinului, din paharele mari de apă, de dinainte. Masa e, firește, de brad, ca la cârciumile de drum mare și acoperita cu pânză țărănească.” devine un spațiu colocvial, ce dezvăluie lumea, pornind de la faptul divers: „... iar discuția e la fel cu toate discuțiile literare, filozofice, artistice, politice, militare, religioase ale oamenilor care, în saloane, în restaurante, în tren, în sala de așteptare a dentistului, «își spun părerea lor» cu convingerea neînduplecată și matematică cu care larvele își țes în jur gogoși.”</p>
				<p>Un timp, eroul nu intervine în discuție, ascultând doar părerile unor ofițeri precum Floroiu, Corabu și Dimiu, pentru că vrea să obțină o permisie. Trăiește sentimente intense și dramatice la gândul că nu va putea să-și vadă soția aflată la Câmpulung: „În mine era o foială de șerpi...”, iar, când nu i se acordă permisia, își exprimă brutal părerea despre superficialitatea celor care discutau: „Discuția dumneavoastră e copilăroasă și primară. Nu cunoașteți nimic din psihologia dragostei. Folosiți un material nediferențiat.”</p>
				<p>Discuția de la popotă constituie cauza declanșării memoriei afective a personajului-narator și al rememorării poveștii de dragoste cu Ela, soția sa. ștefan Gheorghidiu, student la filozofie se căsătorește din dragoste cu Ela, o studentă de la Litere. Deși erau săraci, cei doi se iubeau și lumea lor mică părea perfectă.</p>
				<p>Dintr-un capitol cu nume balzacian, Diagonalele unui testament, în care, încă o dată se dezvăluie natura ideală a protagonistului, aflăm că ștefan moștenește, după moartea unchiului său, bătrânul avar Tache Gheorghidiu, o avere care-i schimbă destinul. Tinerii căsătoriți pătrund în cercurile mondene ale capitalei, abandonându-și treptat vechii prieteni. Viața lor se compune acum din participarea la ceaiuri dansante, excursii în bandă, vizionarea tuturor premierelor de la teatru și nu doar a spectacolelor bune, cum făceau înainte. La insistența altui unchi al său, deputatul Nae Gheorghidiu și a omului de afaceri analfabet Tănase Vasilescu Lumânăraru, dar și a Elei, ștefan intră în afaceri, în industria metalurgică. neavând spirit practic, însă, pierde o sumă și se retrage din asociație.</p>
				<p>În capitolul „E tot filozofie...”, sunt surprinse aspecte din viața de intelectual a lui ștefan, dar și din viața casnică. Personajul se construiește sub ochii noștri, ca intelectual preocupat de speculațiile privind concepțiile lui Kant și a lui Schopenhauer. Încearcă, într-o scenă sugestivă, să-i explice și Elei problema cunoașterii prin simțuri și prin rațiune, lecția de filozofie fiind, de fapt, un pretext pentru prezentarea unui episod erotic.</p>
				<p>Curând, ștefan are bănuiala că Ela nu mai este fata de care s-a îndrăgostit și trăiește un tulburător sentiment de îndoială, care dă naștere unui conflict interior. Evenimente și întâmplări, aparent inocente, capătă în conștiința lui dimensiunile unei adevărate catastrofe pasionale. Analizând modul în care romancierul prezintă disoluția iubirii, Tudor Vianu consideră: „ș…ț ceea ce izbutește mai bine autorul Ultimei nopți de dragoste... , nu este atât afundarea în regiunile obscure ale conștiinței, cât exactitatea aproape științifică în despicarea complexelor sufletești tipice.” </p>
				<p>Eroul consideră că toată suferința lui a început din cauza unui domn G. , pe care l-au cunoscut la o petrecere. În timpul unei excursii, organizate de Anișoara, verișoara lui ștefan, la Odobești, Ela i-a acordat o atenție prea mare lui G. , ceea ce a trezit în sufletul soțului o suferință crâncenă: „Fiecare credem că femeia care ne iubește are, păstrate pentru noi, anumite mici gesturi de mângâiere și frumusețe, gesturi cărora noi le dăm un anume înțeles și ne e o suferință crâncenă să vedem că le are și pentru altul.” Parcă o altă Ela se afla în fața lui, iar această nouă imagine îi producea o durere fizică și psihică. A încercat să ceară explicații, dar Ela nu a recunoscut nimic, mai mult, a încercat să-l convingă de faptul că acestea sunt regulile în societatea mondenă: „Așa sunt petrecerile astea. O dată acasă, niciuna nu se mai gândește la cunoștințele și întâmplările de aci.” Pentru el, însă, momentul era grav, iar cuvintele ei ascundeau, în loc să dezvăluie adevărul: „Cuvântul e oricând un mijloc imperfect de comunicare. Tot ce e sens, tot ce e adevăr, tot ce e conținut real scapă, printre silabe și propozițiuni, ca aburul prin țevile plesnite.”</p>
				<p>La întoarcerea de la Odobești, ștefan face „un bilanț sinistru”și compară turnirurile medievale, care de multe ori se sfârșeau cu aducerea acasă pe scut a unora, cu propria situația: „Așa cum mă întorceam eu cu imaginea femeii iubite, ucisă.”</p>
				<p>Momentele de suferință, provocate de gelozie, dar și de repetatele despărțiri, după excursia de la Odobești sau când, venind pe neașteptate, n-o găsește acasă (capitolul Între oglinzi paralele), îi provoacă lui ștefan chinul unei analize, pe cât de lucide, pe atât de dureroase: ”Am suferit din nou mistuitor. Ziua și noaptea (literalmente), nu puteam gândi decât la ea.”La două săptămâni după cea de-a doua împăcare, ștefan este concentrat și aranjează ca ea să plece la Câmpulung.</p>
				<p>A doua experiență, decisivă, în planul cunoașterii o reprezintă războiul. Imaginea războiului este demitizată, transformată față de aceea eroică pe care i-o consacrase clasicismul. Încă din primul capitol, personajul-narator are o atitudine critică și ironică la adresa pregătirilor de război, a fortificațiilor de pe Valea Prahovei: „Niște șănțulețe ca pentru scurgere de apă, acoperite ici și colo cu ramuri și frunziș, întărite cu pământ ca de un lat de mână, erau botezate de noi tranșee și apărau un front de vreo zece kilometri.” Peste această slabă pregătire se suprapun atacurile furibunde ale dușmanilor, care seamănă haos, moarte, mutilare fizică și psihică. Secvențele, din roman, în care este descris războiul sunt susținute de pagini din jurnalul de campanie al autorului, accentuând impresia de autenticitate. Capitolul Ne-a acoperit pământul lui Dumnezeu conține unele dintre cele mai cutremurătoare imagini ale războiului din literatura română.</p>
				<p>Pe front, în preajma morții și alături de soldații săi, eroul are parte de experiențe unice: comuniunea cu simplitatea sufletească a poporului prin receptarea doinei, pe drumul spre Rucăr: „Aci, la răspântia de drum mare, îmi simt tot sufletul deschis ca o rană. E o întâlnire cu cântecul pământului, și stranie transpunere între chinurile iubirii mele de oraș și chinurile adunate, ca o drojdie, în sufletul ăsta obștesc de răspântie.”, apropierea de oameni ca elementară solidaritate: „Acum oamenii de aici... îmi sunt singurii aproape și sunt mai aproape de ei decât de mama și de surorile mele.” și descoperirea universului infinit: „ș...ț n-aș vrea să existe pe lume o experiență definitivă, ca aceea pe care o voi face, de la care să lipsesc, mai exact, să lipsească ea din întregul meu sufletesc. ș...ț cu un eu limitat în infinitul lumii, niciun punct de vedere, nicio stabilitate de raporturi nu mai era posibilă, și deci nicio putință de realizare sufletească.”</p>
				<p>Spectacol terifiant, ordine contradictorii, spaima de moarte, imagini vizuale și auditive hiperbolizante sunt liniile de forță ale viziunii artistice. Acțiunea este dinamică, precipitată, cu ritm susținut. Abundă verbele de mișcare la timpul prezent și interjecțiile verbale. În mijlocul Apocalipsei, ștefan simte responsabilitate față de oamenii din plutonul său și, mai ales, multă compasiune. Are, de asemenea, impresia că se detașează de realitate și reflectează asupra ei precum unii dintre condamnații la moarte, căci războiul pare o nesfârșită noapte. În ciuda ororilor, războiul îl ajută să se regăsească, să descopere adevărurile majore ale existenței.</p>
				<p>Este rănit și, după o perioadă de spitalizare, se întoarce acasă. După experiența războiului, reîntâlnirea cu Ela nu-i mai produce emoție și suferință. Observă cu ironie semnele îmbătrânirii pe chipul și pe trupul ei și, brusc, decide să se despartă de ea.</p>
				<h2>Finalul</h2>
				<p>Finalul este deschis: „A doua zi m-am mutat la hotel pentru săptămâna pe care aveam s-o mai petrec în permisie. I-am dăruit nevesti-mi încă o sumă ca aceea cerută de ea la Câmpulung și m-am interesat să văd cu ce formalitate îi pot dărui casele de la Constanța. I-am scris că-i las absolut tot ce e în casă, de la obiecte de preț la cărți... de la lucruri personale, la amintiri. Adică tot trecutul.” Îmbogățit prin experiența războiului și eliberat de limitările unei iubiri care i-a produs o suferință profundă, ștefan este pregătit pentru o altă etapă a existenței sale.</p>
				<p>Fundalul romanului este realizat ca frescă socială, așa cum se întâmplă în romanele realiste. Este conturat spațiul citadin, în care trăiește o lume eterogenă, mediocră, perfect adaptată: bogați avari, afaceriști analfabeți, politicieni abili. țelul suprem este banul, care se poate obține prin afaceri, precum Vasilescu Lumânăraru sau printr-o căsătorie convenabilă, cum a făcut unchiul Tache. Moștenirea este vânată de toți, ca la Balzac. Familia nu are rădăcini afective și, tocmai de aceea, pare să se îndepărteze de rosturile ei tradiționale.</p>
				<p>Apar un tip nou, politicianul consacrat: „... Nae Gheorghidiu e unul din cei mai deștepți și mai periculoși oameni din țara românească.” și noi teme de dezbatere: politica și războiul.</p>
				<p>Viața mondenă a capitalei este descrisă prin obiceiurile celor bogați: serate, petreceri, distracții superficiale, la limita moralității.</p>
				<p>Armata este ilustrată prin tipuri și ipostaze de ofițeri și soldați, dar și prin descrierea detaliată a frontului și a războiului.</p>
				<p>În acest context, personajul principal, ilustrând tipul intelectualul pare desprins de realitate și trăiește o dramă a cunoașterii absolute.</p>
				<p>Ștefan Gheorghidiu este un narator-actor, adică îndeplinește atât funcția de personaj principal, cât și pe aceea de reprezentare a lumii ficționale, fiind un alter-ego al autorului însuși. Ordonarea și coerența materialului epic se fac din perspectiva conștiinței sale. El ilustrează intelectualul nonconformist, inadaptat într-o societate dominată de bani și de snobism, dezinteresat de latura materială a existenței, adept al filozofiei idealiste, pe care o aplică asupra realității imperfecte.</p>
				<p>Personajul aproape nu are portret fizic, însă nu-i lipsesc datele de identitate/stare civilă: tânăr student la filozofie, la Universitatea din București, provenind dintr-o familie săracă, al cărui tată, Corneliu Gheorghidiu, profesor universitar și publicist recunoscut, murise de tânăr lăsând familia cu datorii. Mama sa și cele două surori alcătuiau familia. Avea doi unchi, bătrânul avar Tache și deputatul Nae, apreciat liberal. Se căsătorește, din dragoste, cu Ela, o colegă de facultate. Devine și el profesor universitar, este concentrat și pleacă pe front, în Primul război Mondial. Trăiește intens sentimente contradictorii, bănuind că soția îl înșală și, după o dureroasă experiență a războiului, revine în capitală și se desparte de ea.</p>
				<p>Portretul moral al personajului este impresionant. El se conturează prin tehnici ale analizei psihologice: introspecția, sondarea psihicului omenesc până la limita subconștientului, monologul interior, prin care sunt surprinse, cu luciditate, stări psihice tensionate, aduse în planul scriiturii prin fluxul conștiinței.</p>
				<p>Caracterul reflexiv al personajului reiese din primele pagini ale romanului, în scena de la popotă, când își dezvăluie concepția despre iubire. Găsim, în monologul interior, argumentele aspirației sale către absolut: „O iubire mare e mai curând un proces de autosugestie... ș...țOrice iubire e ca un monoideism, voluntar la început, patologic pe urmă. ș...ț Trebuie să se știe că și iubirea are riscurile ei. că acei care se iubesc au drept de viață și de moarte, unul asupra celuilalt.”Analizând sentimentul până în cele mai adânci resorturi ale sale, ștefan concluzionează că a iubit întâi din orgoliu, pentru ca, ulterior, să ajungă să nu mai poată trăi fără Ela: „Simțeam că femeia aceasta era a mea în exemplar unic, așa ca eul meu, ca mama mea, că ne întâlnisem de la începutul lumii, peste toate devenirile, amândoi, și aveam să pierim la fel amândoi.”</p>
				<p>Personalitatea complexă a personajului se completează cu alte trăsături, ce reies din evenimentele ce au succedat căsătoriei și din analiza acestora. Masa luată, împreună cu familia, la unchiul Tache este construită din motive și tehnici balzaciene (moștenirea, avarul, orfanul, tehnica detaliului semnificativ). Cu această ocazie, ștefan apără onoarea tatălui său, acuzat de unchii săi că „fusese nepractic și neserios”, dezvăluindu-și dezinteresul total față de condiția materială a existenței, dar și aprecierea pentru tipul de inteligență analitică. Dacă respectatul deputat Nae Gheorghidiu, critică gândirea filozofică: „Cu Kant ăla al dumitale și cu Schopenhauer nu faci în afaceri nicio brânză .”, ștefan comentează avizat: „E greșit să socoți că la firile mediocre inteligența rămâne deasupra intereselor. La origină (Bergson are neîndoios dreptate) inteligența n-a fost decât un mod practic, un instrument de adaptare la mediu, un mijloc pentru apărarea intereselor. La imensa majoritate a oamenilor ea a rămas și azi același lucru.”</p>
				<p>Dintr-o asemenea concepție, s-a născut și ironia mușcătoare a unui răspuns decisiv, formulat în apărarea memoriei tatălui: „De cele mai multe ori părintele care lasă avere copiilor le transmite și calitățile prin care a făcut averea: un obraz mai gros, un stomac în stare să digere și ouă clocite, ceva din urâțenia nevestei luate pentru averea ei, neapărat o șiră a spinării flexibilă ca nuiaua (dacă nu cumva rahitismul nevestei milionare n-a înzestrat-o cu cocoașă rigidă ca o buturugă). Orice moștenire e, s-ar putea zice, un bloc.” </p>
				<p>Luciditatea analizei și superioritatea reflecțiilor apar și în pasajele monologate, privind sentimentul de tristețe datorat distrugerii iubirii și decăderii persoanei față de care își manifestase afecțiunea: „Era o suferință de neînchipuit, care se hrănea din propria ei substanță.”</p>
				<p>Analizând modul în care personajul-narator prezintă disoluția iubirii, Tudor Vianu consideră: „ș…ț ceea ce izbutește mai bine autorul Ultimei nopți de dragoste... , nu este atât afundarea în regiunile obscure ale conștiinței, cât exactitatea aproape științifică în despicarea complexelor sufletești tipice.”1 Astfel, după părerea lui Vianu, există câteva etape ale analizei:</p>
				<p>„Comparația fizică este primul simptom al iubirii care se îndepărtează”, argument dedus dintr-o replică a Elei, după ce l-a cunoscut pe elegantul domn G.: „N-ar fi bine să-ți comanzi azi sau mâine două costume noi?”</p>
				<p>„Refuzul intimității este al doilea simptom.” – trimitere la dorința Elei de a-l avea în mașină pe domnul G.;</p>
				<p>„Cochetăria intră în scenă” – aluzie la comportamentul Elei, în timpul excursiei de la Odobești;</p>
				<p>„și deodată iubirea care suferea se transformă în disprețul lucid.”</p>
				<p>Realitatea cumplită a războiului produce în sufletul lui ștefan alte ecouri. Relativitatea vieții, teama de moarte și de suferință fizică, solidaritatea cu semenii pe front conduc la o cunoaștere superioară, la o redescoperire a sinelui în raport cu o lume alienată. La acest nivel al conștientizării, ștefan poate să renunțe la Ela, femeia superficială, adaptată în societate, caracterizată prin inteligență practică.</p>
				<p>Ultima noapte de dragoste, întâia noapte de război de Camil Petrescu este un roman în care experiențele personale se îmbină cu ficțiunea prin moduri și tehnici interesante ale prozei moderne, de analiză psihologică. Combinând perspectivele temporale asupra evenimentelor, simultană și ulterioară, împletind timpul cronologic cu acela psihologic, autorul reușeste să-și demonstreze teoria despre roman: „Eram ca într-o zi imensă și întâmplările acestea mici, amănunțite până în fracții de impresie, erau printre cele mai importante din viața mea. Astăzi, când le scriu pe hârtie, îmi dau seama, iar și iar, că tot ce povestesc nu are importanță decât pentru mine, că nici nu are sens să fie povestiteș... .țcăci singura existență reală e aceea a conștiinței.”</p>
			</div>
		 );
		 
		 function UNDINR()
		 {
			ReactDOM.render(uNDINR , document.getElementsByClassName("Swapper")[0]);
		 };
		 
		 const enigmaOtiliei = (
			<div class="Comentariu">
				<h1>Enigma Otiliei</h1>
				<p>George Călinescu (1899-1965) instituie, în perioada interbelică, formula romanului realist obiectiv de factură balzaciană, prin care a dorit să dea o replică literaturii subiective și cu accente lirice. Proza sa cuprinde volumele: Cartea nunții (1933), Enigma Otiliei (1938), Bietul Ioanide (1953) și Scrinul negru (1965).</p>
				<p>Enigma Otiliei de George Călinescu ilustrează specia roman prin faptul că are o dimensiune mare, acțiune complexă desfășurată pe mai multe planuri grupate în jurul unui nucleu, care presupune prezența mai multor personaje, ce trăiesc conflicte puternice interioare și/sau exterioare. Opera corespunde estetic unei concepții realiste a autorului, care transfigurează realitatea în artă printr-o tehnică balzaciană.</p>
				<h2>Perspectiva narativa</h2>
				<p>Perspectiva narativă este caracterizată prin situarea naratorului în spatele personajelor și a evenimentelor, extradiegetic, un narator omniscient și obiectiv. Timpul diegezei (al relatării evenimentelor) este evident anterior istoriei (al producerii lor), ceea ce susține ipostaza naratorului auctor, care relatează evenimente într-un discurs la persoana a treia.</p>
				<p>Problematica romanului este dată de patru teme evidente: cea socială, particularizată în manieră balzaciană ca frescă a societății bucureștene de la începutul secolului al XX-lea, a paternității și a moștenirii, tot o temă balzaciană, cu filiații pe linia puterii nefaste a banului asupra individului și a stratificării sociale cu repercusiuni privind relațiile interumane, tema iubirii corespunzând evoluției cuplului Felix-Otilia și tema formării, care-l vizează pe Felix, erou de bildungsroman.</p>
				<h2>Structura</h2>
				<p>Structura romanului este reprezentată de evoluția acțiunii pe trei planuri narative: un plan al destinului lui Felix Sima, adolescentul orfan care vrea să-și facă o carieră la București – bildungsroman, legat de cel al Otiliei Mărculescu, al doilea plan – al luptei clanului Tulea pentru averea lui Costache Giurgiuveanu și al treilea – al evoluției arivistului Stănică Rațiu, personaj tipic pentru epoca de ascensiune a burgheziei bucureștene dintre cele două războaie mondiale. Cele trei planuri principale se împletesc cu altele, secundare, în care sunt descrise scene importante pentru conturarea unei veritabile fresce sociale.</p>
				<h2>Compozitia</h2>
				<p>Compozițional, romanul se caracterizeză prin existența celor XX de capitole, în care evenimentele și episoadele narative sunt înlănțuite cronologic, liniar. Inserția unor elemente de modernitate – între care analiza psihologică, prin intermediul căreia pesonajele au viață interioară, apropiindu-se de persoana reală, iar unele dintre ele se caracterizează prin deviații psihice datorate eredității și/sau mediului ce evidențiază stilul călinescian – sparge uneori cronologia faptelor. De asemenea, se observă caracterul scenic al multor fragmente, realizat prin dialog, prin tehnica restrângerii treptate a focalizării, prin detaliile didascalice care accentuează dramatismul vieții. În același sens, analepsa (evocarea), prolepsa (anticiparea)și elipsa unor evenimente din diegeză sunt mărci ale modernității romanului.</p>
				<h2>Titlul</h2>
				<p>Titlul romanului incită la reflecție: femeia –sursă a frumuseții, a misterului, încifrare a vieții. Otilia este, conform titlului, personajul principal, eponim, ilustrând, din perspectiva autorului, sufletul complicat al femeii, imposibil de încadrat în canoanele unei epoci dominate de mediocritate și avariție. În subtext, titlul trimite și la tipologia feminină propusă de Călinescu, de la femeia defeminizată, gen Aurica și Aglae, la femeia curtezană – precum Georgeta și până la femeia-copil-mister, Otilia.</p>
				<p>Titlul se oglindește în conținut, în tehnica poliedrică a construcției personajului eponim, care devine modern, complex și contradictoriu, multiplicat în ochii celorlalți, dar mai ales în reprezentarea lui Felix: „Felix se închise în biroul lui și scoase vechea fotografie pe care i-o dăduse Otilia. Ce deosebire!Unde era Otilia de altădată? Nu numai Otilia era o enigmă, ci și destinul însuși.”</p>
				<p>De reținut este și faptul că, inițial, romanul s-a numit Părinții Otiliei, sugestie balzaciană a paternității; ulterior, editorii au ales Enigma Otiliei.</p>
				<h2>Incipitul</h2>
				<p>Incipitul fixează coordonatele spațio-temporale ale acțiunii. Naratorul își asumă un rol de analist și de critic rafinat. Limbajul lui își dezvăluie funcția referențială și se deosebește de limbajul unor personaje, cum ar fi cel al Aglaei: „Într-o seară de la începutul lui iulie 1909, cu puțin înainte de orele zece, un tânăr de vreo optsprezece ani, îmbrăcat în uniformă de licean, intra în strada Antim, venind dinspre strada Sfinții Apostoli cu un soi de valiză în mână, nu prea mare, dar desigur foarte grea, fiindcă, obosit o trecea des dintr-o mână într-alta. Strada era pustie și întunecată și, în ciuda verii, în urma unor ploi generale, răcoroasă și foșnitoare ca o pădure. Într-adevăr, toate curțile și mai ales ograda bisericii erau pline de copaci bătrâni, ca de altfel îndeobște curțile marelui sat ce era atunci Capitala. Vântul scutura, după popasuri egale, coamele pomilor, făcând un tumult nevăzut, și numai întunecarea și reaprinderea unui lan de stele dădea trecătorului bănuiala că mari vârfuri de arbori se mișcau pe cer.”; „De unde să mă cunoască? întrebă Aglae. Când a murit mă-sa, era numai atât ș…ț”</p>
				<h2>Subiectul</h2>
				<p>Subiectul romanului se construiește clasic prin articularea celor cinci momente, expozițiunea, intriga, desfășurarea acțiunii, punctul culminant și deznodământul, într-o perfectă coerență epică și estetică.</p>
				<h2>Expozitiunea</h2>
				<p>Expozițiunea se conturează din incipit, unde se precizează timpul și locul acțiunii: 1909, în București. Descrierea străzii Antim, a casei lui Costache Giurgiuveanu, a salonului, unde pătrunde Felix prima oară oferă detalii concrete pentru imaginarea locului acțiunii. Pătrunderea cititorului în acest spațiu se face treptat, prin tehnica focalizării și prin multiplicarea rolurilor naratoriale: auctor, comentator al evenimentelor și al tipurilor umane reprezentate, regizor care controlează traiectul existențial al personajelor, analist al snobismului burghezilor bogați, al kitschului realizat în domeniul arhitecturii, mobilierului și al aranjamentelor interioarelor. Gustul estetic al naratorului se manifestă critic și în privința vestimentației și a machiajului unor personaje. Efectul de kitsch/ amestecul de stiluri și impresia de neîngrijit, surprinse în manieră balzaciană, indică trăsături ale personajelor: „Casa avea un singur cat, așezat pe un scund parter-soclu, ale cărui geamuri pătrate erau acoperite cu hârtie translucidă, imitând un vitraliu de catedrală. Partea de sus privea spre stradă cu patru ferestre de o înălțime absurdă, formând în vârful lor câte o rozetă gotică, deși deasupra lor zidăria scotea tot atâtea mici frontoane clasice, sprijinite pe câte două console. La fațadă, acoperișul cădea cu o streașină lată, rezemându-se pe console despărțite de casetoane, totul în cel mai antic stil, dar console, frontoane și casetoane erau vopsite cu un ulei cafeniu. Zidăria era crăpată și scorojită în foarte multe locuri, și din crăpăturile dintre fațada casei și trotuar ieșeau îndrăzneț buruienile.”</p>
				<p>Expozițiunea cuprinde și o scenă, a jocului de cărți din casa lui Giurgiuveanu, la care participă principalii actanți ai romanului: clanul Tulea, reprezentat prin Aglae, sora lui moș Costache, Aurica, fata de măritat și Simion; Otilia Mărculescu, fiica vitregă a lui moș Costache;moșierul Leonida Pascalopol, prieten și pretendent la mâna Otiliei; moș Costache Giugiuveanu și Felix Sima, adolescentul orfan, venit din Iași la tutorele lui. Scena are un puternic caracter vizual, fiind construită prin ochii lui Felix, cu multe amănunte semnificative.</p>
				<p>Aici se conturează și principalele conflicte ale romanului: lupta pentru moștenirea lui moș Costache și iubirea dintre Felix și Otilia.</p>
				<p>Incursiunea în istoria personajului Felix, din expozițiune, realizează identitatea acestuia după modelul stării civile (identificarea persoanei fizice), iar ca modalitate a narării este un rezumat: „Uimirea liceanului va părea nu se poate mai îndreptățită, dacă vom ști cine era. Se numea Felix Sima și sosise cu o oră înainte în București venind din Iași, unde fusese elev în clasa a VIII-a a Liceului Internat. Sfârșise liceul, trecând și examenul de capacitate, și acum venea în București la tutorele său, Costache Giurgiuveanu.” În fragmentul citat, se observă capacitatea naratorului de a se manifesta demiurgic, auctorial, lăsând impresia că știe mai multe decât cititorul.</p>
				<h2>Intriga</h2>
				<p>Intriga, privind planul acțiunii, în care se prezintă istoria unei moșteniri, se cristalizează într-o replică a Otiliei, care preia rolul de narator, oferind explicații pentru Felix, dar și pentru lector: „Ei, da, tanti Aglae și cu Aurica nu pot să mă sufere, fiindcă le e teamă că au să piardă moștenirea... Aurica își închipuie că o să se mărite spunând că are un unchi bogat... O pocită... Papa, vezi tu, nu mi-e tată bun. . Mama a mai fost căsătorită înainte, și când a luat pe papa, eu eram de câțiva aniș...țDar papa mă iubește, și apoi... e îndatorat să aibă grijă de mine, fiindcă mama i-a dat o mulțime de bani fără niciun act, pe care papa i-a vârât în afacerile lui... Dacă nu murea pe neașteptate mama, ar fi fost altfel. . papa voia să mă adopteze. . și acum ar voi, nu-l lasă tanti Aglae...”</p>
				<h2>Desfasurarea actiunii</h2>
				<p>Desfășurarea acțiunii este marcată de raportarea naratorului la ordinea temporală, ceea ce creează provocări continue adresate lectorului. Deși, în linii mari, acțiunea este organizată cronologic, se constată unele discontinuități, realizate prin descrieri ale mediului sau analize psihologice, prin regresii în trecut pentru refacerea istoriei unor personaje, prin rezumarea unor fapte sau prin anticiparea altora, ori prin simultaneitatea unor fapte petrecute în planuri diferite: „Aceste purtări schimbară într-atât opinia lui Simion despre Stănică, încât când Otilia și Felix porneau la moșia lui Pascalopol, toată lumea în casa Tulea vorbea de cununia Olimpiei ca de un eveniment iminent.”</p>
				<p>După ce a pătruns în casa lui moș Costache, Felix ia cunoștință cu ițele încâlcite ale luptei pentru averea acestuia, avere râvnită de clanul Tulea, mai ales de Aglae și de cele două fete, Aurica și Olimpia, dar și de Stănică Rațiu, soțul Olimpiei, elemente ce intră în paradigma conflictului exterior. În apropierea Otiliei, tânărul descoperă și iubirea inocentă, dar și gelozia față de potențialul candidat la mâna fetei, Leonida Pascalopol, ceea ce conduce la un conflict interior, erotic: „Felix își dădea seama că iubește pe Otilia, fără să poată determina conținutul acestui sentiment.”; „Când însă Pascalopol sosea seara, întâmpinat de râsetele vioaie ale fetei, omagiat cu furtuni de execuții la pianoforte, mângâiat, răsplătit cu bucurii naive pentru cel mai mic dar, Felix se întuneca din nou de gelozie și-i ura moșierului o moarte repede.”</p>
				<p>Aurica încearcă să-l atragă pe Felix în mrejele căsătoriei, jucând pentru el rolul fetei de măritat, gospodină, cu educație bună și cu profund dispreț față de Otilia, pe care o consideră o fată de moravuri ușoare. Ea se înscrie, în comportament, în linia descrisă de Otilia, manifestând un mare interes, întreținut și de mama acesteia, față de Felix, încare vede un viitor soț. Când Felix înțelege strategia ei și n-o mai vizitează, află: „... Aurica s-a plâns lui moș Costache că el, Felix, n-a fost cavaler cu ea, că i-a dat brațul în văzul tuturor pe stradă și a intrat de atâtea ori în odaia ei, înducând-o în eroare că ar avea intenții serioase.”</p>
				<p>Vizitele în casa Tulea, cu scopul de a-l medita pe corigentul Titi, i-au permis, pe de altă parte, lui Felix să-i cunoască mai bine pe membrii familiei. Pe Simion, tatăl, suferind de nervi, despre care se spunea că: „... fusese în tinerețe alt om decât cel care se vedea, avusese o viață agitată, aventuri de dragoste, scandaluri.”, l-a recunoscut după faptul că broda pe etamină. Mai târziu boala, de care suferă Simion, se agravează, el crezându-se Dumnezeu, de aceea Aglae îl duce la ospiciu.</p>
				<p>Titi are o pasiune de a copia cărți poștale ilustrate, într-o manieră ridicolă, de a-și ordona lucrurile cu o grijă militărească și de a se legăna pe muchia mesei, sugerând un psihic labil. Trece printr-o criză erotică având-o ca obiect al adorației pe Otilia, apoi se căsătorește, pe furiș, cu Ana Sohațchi, spre disperarea Aglaei. Ana se plictisește însă repede de Titi, care: „... picta, se legăna lângă sobă, ședea nemișcat pe marginea patului, când era plictisit, și refuza orice abatere de la acest program, acuzând prin posomorâre și încăpățânare antipatia față de spiritul independent al Anei ș...ț” și-și părăsește soțul, ulterior divorțând. Titi rămâne un aspirant la căsătorie, ca formă de împlinire în plan social.</p>
				<p>Olimpia, fata cea mare a familiei Tulea, este cerută în căsătorie de avocatul Stănică Rațiu, căruia i se promite ceva zestre, pe care, ulterior Simion nu o mai dă, strigând că Olimpia nu e fata lui. Cei doi au un copil, care moare însă din lipsa de îngrijire. În schimb, Stănică e un veritabil trăgător de sfori, colportând știri și pândind banii lui moș Costache, iar, între timp, profitând de toți pentru a cere bani. Lui Pascalopol îi trimite chiar o scrisoare, stilul epistolar evidențiind caracterul lui negativ și imprimând acțiunii efecte comice.</p>
				<p>Stănică se amestecă în treburile tuturor, în căsătoria lui Titi, în „formarea” erotică a lui Felix, căruia i-o recomandă pe Georgeta, o curtezană, și pe Lili, o nepoată mai de departe, în casa lui moș Costache, spionându-i pe cei doi tineri și țesând intrigi față de Aglae, cu scopul de a obține ceva din banii bătrânului. Scenariile lui Stănică, privind încercarea lui moș Costache de a trece toată averea pe numele Otiliei, o înverșuneză pe Aglae, care crede că ginerele ei este deștept și luptă pentru binele Olimpiei și al întregii familii.</p>
				<p>Între timp, moș Costache este obsedat de ideea că îl urmăresc hoții și vrea să țină totul închis, deși el însuși îl păcălește pe Felix, luându-i din banii încredințați ca tutore și amână, de frica Aglaei, adoptarea legală a Otiliei, cu toate că plănuiește să-i facă o casă din materiale provenite de la demolări, pe care le cumpără și le depozitează în grădina casei sale.</p>
				<p>În planul formării adolescentului Felix, sunt prezentate evenimente din viața cotidiană, pagini din viața de student, relația cu moș Costache și, nu în ultimul rând, aventura erotică a personajului. Îndrăgostit de Otilia, căreia îi și mărturisește sentimentul puternic și tulburător, gelos, din cauza apropierii dintre Otilia și Pascalopol, Felix acceptă totuși să-i vadă casa din București, de pe Calea Victoriei a contracandidatului său, apoi face chiar o călătorie la moșia acestuia. Iluzia realistă, verosimilitatea sunt create în aceste episoade narative, pentru cititor, ca și la Rebreanu, prin detalii topografice. Astfel, moșia lui Pascalopol este situată: „. . la vreo cincisprezece kilometri depărtare spre Ciulnița, în direcția Dunării, departe de linia ferată, fiind cam la jumătatea distanței dintre Călărași și Fetești.”</p>
				<p>Viața interioară a lui Felix este analizată pe un spațiu întins, atenția cititorului fiind atrasă deopotrivă de suferința din dragoste și de reflecțiile despre dragoste ale acestuia: „Însă Felix era întunecat dintr-o obscură gelozie. Nu-i plăceau demonstrațiile de simpatie față de Otilia, nici măcar sub forma paternității.”, „Prin educația și citirile lui de până aici înțelese că iubirea e un sentiment care se înfăptuiește la toți oamenii în același chip: prin căsătorie.”</p>
				<p>Tehnica monologului interior este utilizată pentru a demonstra latura profund morală a personalității tânărului: „Felix admiră pe Pascalopol și gândi că era un om superior, vrednic de imitat. Se cădea ca și el să fie la înălțimea moșierului și să dea dovezi de aceeași demnitate. O îndoială îl chinuia. La cine făcuse aluzie Pascalopol?Evident, îi atrăsese atenția lui să nu aibă nicio bănuială asupra Otiliei, însă vorbise de calomnie.” În același timp, Felix se dovedește credincios idealului său de a-și face o carieră, urmându-l pe tatăl său, doctorul Felix Sima: „Aștepta cu nerăbdare să se deschidă universitatea, pentru a se pune cu aprindere pe muncă, voind să-și facă o carieră solidă cât mai curând.”</p>
				<p>Momentul când moș Costache se îmbolnăvește, făcând un atac: „Pe la începutul lui septembrie, într-o zi de arșiță tardivă, cu vânt uscat înecăcios, moș Costache se împletici din mers, pe când cotrobăia în curte printre cărămizile lui, și căzu moale jos.” accentuează dimensiunea conflictului exterior. Clanul Tulea pune stăpânire pe casă, sub pretextul de a avea grijă de bătrân, spre disperarea Otiliei. Amănunte ridicole și chiar grotești se petrec sub ochii celor doi tineri, care suferă sincer pentru bătrân, în scena unui nou joc de cărți. Replicile participanților se construiesc ca în teatrul absurdului, fiecare dintre personaje referindu-se la propriile interese, fără să construiască o comunicare autentică:</p>
				<p>„Stănică: Parc-aș mânca ceva bun, ceva rar. Îmi vine un miros cunoscut în nări, de la bufetul ăsta, și nu știu ce.</p>
				<p>Aurica: Dacă n-ai noroc, e degeaba. Poți să fii frumoasă, poți să ai zestre, poți să ieși în lume și bărbații nu se uită la tine. Pentru asta trebuie să te naști. Mai sper și eu câtăva vreme și pe urmă, adio. Nu mai sunt nici bărbați cavaleri, ca înainte, azi te invită, ies cu tine în lume și apoi se fac că nu știu.</p>
				<p>Stănică: Am păzit odată un unchi trei zile și trei nopți în șir, până am picat toți jos de oboseală, și bolnavul nu mai murea. Când ne-am sculat, a patra zi, l-am găsit rece.” </p>
				<p>În mod surprinzător, moș Costache își revine și, cu sprijinul lui Pascalopol, vrea să asigure, din punct de vedere material, viitorul Otiliei, însă nu-și concretizează dorința. Tot Pascalopol face acest lucru, punând pe numele fetei o sumă suficientă pentru ca aceasta să poată căpăta independență.</p>
				<h2>Punctul culminant</h2>
				<p>Punctul culminant al acțiunii este constituit de moartea bătrânului Costache Giurgiuveanu. Profitând de faptul că bătrânul este singur, Stănică Rațiu, nelipsit din preajma lui, caută cu forța sub saltea și găsește banii. Moș Costache face un efort supraomenesc să-și apere avutul, ceea ce-i produce un nou atac, de data aceasta mortal.</p>
				<h2>Deznodamantul</h2>
				<p>Deznodământul vizează distinct planurile acțiunii. Otilia îl părăsește pe Felix, lăsându-l să-și finalizeze cariera visată și se căsătorește cu Pascalopol, scriindu-i: „Cine a fost în stare de atâta stăpânire e capabil să învingă și o dragoste nepotrivită pentru marele lui viitor.”</p>
				<p>Stănică divorțează de Olimpia și, alături de Georgeta, face avere prin relații, considerate de unii „cercuri de morfinomani”, iar Felix: „După încheierea păcii fu aproape numaidecât profesor universitar, specialist cunoscut, autor de memorii și comunicări științifice, colaborator la tratate de medicină cu profesori francezi. Se căsători într-un chip care se cheamă strălucit și intră, prin soție, într-un cerc de persoane influente.”</p>
				<p>Finalul romanului, simetric cu incipitul, este închis, conflictul s-a rezolvat și nu se poate imagina o altă rezolvare. Reluarea descrierii casei lui moș Costache și a vorbelor lui din incipit, ca și reunirea a două dintre personajele importante în acțiunea romanului reprezintă elementele de simetrie: „Casa lui moș Costache era leproasă, înnegrită. Poarta era ținută cu un lanț, și curtea toată năpădită cu scaeți. Nu mai părea să fie locuită. Cele patru ferestre din față, de o înălțime absurdă, înălțau rozetele lor gotice prăfuite, iar marea ușă gotică avea geamurile plesnite. Felix își aduse aminte de seara când venise cu valiza în mână și trăsese de schelălăitorul clopoțel. I se păru că țeasta lucioasă a lui Moș Costache apare la ușă și vechile vorbe îi răsunară limpede în ureche:</p>
				<p>– Aici nu stă nimeni!”</p>
				<p>Finalul conține și un epilog despre soarta Otiliei. Întâlnindu-se cu Pascalopol întâmplător, în tren, Felix află că acesta a divorțat de Otilia, lăsând-o liberă: „Eram prea bătrân, vedeam că se plictisește, era o chestiune de umanitate s-o las să-și petreacă liberă anii cei mai frumoși.”</p>
				<p>În roman, se dezvăluie și o impresionantă frescă a societății burgheze din București, la începutul secolului al XX-lea, creată prin viziunea critică și caricaturală a autorului. Maniera de figurare a lumii aparține tot tehnicii balzaciene, critica literară vorbind chiar despre o comedie umană călinesciană, ale cărei elemente structurante sunt: arhitectura, interioarele, vestimentația personajelor, mentalitatea epocii etc.</p>
				<p>Astfel, arhitectura caselor, care apare chiar din incipit, caracterizată prin amestecul de stiluri și forme și prin o anume delăsare, ilustrează o lume a snobismului, a unei grandori jucate, a avariției și a kitsch-ului: „Nici o casă nu era prea înaltă și aproape nici una nu avea cat superior. Însă varietatea cea mai neprevăzută a arhitecturii (operă îndeobște a zidarilor italieni), mărimea neobișnuită a ferestrelor, în raport cu forma scundă a clădirilor, ciubucăria, ridiculă prin grandoare, amestecul de frontoane grecești și chiar ogive, făcute însă din var și lemn vopsit, umezeala care dezghioca varul și uscăciunea care umfla lemnăria, făceau din strada bucureșteană o caricatură în moloz a unei străzi italice. În apropierea mânăstirii și peste drum de ea, o casă cu ferestre înalte era încă luminată.”</p>
				<p>Camerele, interioarele, descrise în detaliu, exprimă caracterul personajelor și statutul social. Salonul din casa Aglaei, în care este invitat Felix, ilustrează perfect caracteristicile oamenilor care locuiesc acolo, lipsa de afectivitate, mimarea bogăției, meschinăria: „Apoi intrară într-o sală și de aici într-o odaie, care trebuia să fie un soi de salon, în care se afla o sofa largă cu prea multe perne și un număr de fotolii de rips verde, de stil vechi și neprecis, cu brațele deasemeni încărcate de perne. O curățenie și o ordine de sanatoriu înghețau totul, iar atmosfera era încărcată de un miros pătrunzător de ulei.”</p>
				<p>Pe de altă parte, interiorul casei lui Pascalopol, descris prin intermediul aceluiași personaj-reflector, Felix, sugerează caracterul blazat și sofisticat al moșierului, ascuns de o mască a politeții și a civilității necesare: „Interiorul i se păru lui Felix cu mult mai rafinat decât și-ar fi putut închipui, cunoscând numai omul, așa de rezervat și convențional. În loc de pat în dormitor, avea o sofa joasă enormă, care ocupa o porțiune de odaie. Un mare chilim vechi, de bună calitate, în culori dulci de otavă o acoperea. Peretele din fund era învelit într-un vast cașmir de care atârnau arme vechi: iatagane, pistoale cu mânere sidefate, o tolbă de săgeți exotice.”</p>
				<p>Camera Otiliei deconspiră firea ei jucăușă și contradictorie, ca și amănunte de cochetărie feminină: „În apropierea ferestrei se afla o masă de toaletă cu trei oglinzi mobile și cu multe sertare. În fața ei se vedea un taburet rotativ de pian. Sertarele de la toaletă și de la dulapul de haine erau trase afară în felurite grade, și-n ele se vedeau, ca niște intestine colorate, ghemuri de panglici, cămăși de mătase mototolite, batiste de broderie și tot soiul de nimicuri de fată.”</p>
				<p>Fresca socială se completează cu prezentarea mentalității epocii transpuse în ficțiunea literară. Concepția despre viață a personajelor, ipocrizia care domină în relațiile interumane, chiar în cele de rudenie, instituția căsătoriei, care pune problema dominației sau a libertății în interiorul cuplului, relația dintre părinți și copii și, nu în ultimul rând, problema orfanilor și, implicit, a paternității conturează un univers verosimil, prin care cititorul este plasat într-un analogon al realității. Un exemplu edificator, în privința descrierii mentalității vremii, este reprezentat de Stănică Rațiu. Avocat fără procese, vânează o zestre care să-i asigure intrarea în cercurile celor bogați. Căsătorit cu Olimpia, fata mai mare a familiei Tulea, mimează fidelitatea și responsabilitatea ce decurg din statutul de soț și de tată într-o scrisoare tragi-comică, către Pascalopol, care amintește de prestația personajului Rică Venturiano din comedia O noapte furtunoasă a lui I. L. Caragiale: „Existența mea este un martiriu închinat la două ființe dragi: Olimpia și fiul meu. O fatalitate nemiloasă mi-a stat împotrivă de câtăva vreme, încât acum sunt în postura tragică de a nu-mi putea hrăni familia anemiată și debilă. Fii așa de bun să-mi împrumuți o sută de franci, pe care îi voi restitui la prima ocazie. În caz de refuz, sunt decis să termin cu această mizerabilă existență și te rog să ocrotești familia mea.” La înmormântarea copilului, care, rămas singur, fără supravegherea părinților, s-a zbuciumat mult și a căzut, murind din cauza aceasta, Olimpia „fu nepăsătoare și plictisită”, iar Stănică: „... plânse cu hohote, câștigându-și simpatia femeilor care se găsesc mai tot timpul prin cimitire.” Cabotinismul lui Stănică, adică urmărirea unor efectelor teatrale cu mijloace facile, de prost gust, este accentuat în anunțul din ziarul Universul, în care menționa data înmormântării și care, desigur, fusese compus de el: „De-a pururi sfâșiați sufletește, plini de revoltă în contra cerului nemilos: Stănică și Olimpia Rațiu, părinți; Simion și Aglae Tulea, bunici; Aurica Tulea, mătușă; precum și familiile înrudite: Giurgiuveanu, Mărculescu, Sima au nemărginita durere de a vă anunța ridicarea la ceruri a unicului lor fiu, AUREL RAțIU (Relișor) în vârstă de două luni răpus de o îngrozitoare boală, care a istovit trupușorul lui mic, lăsând pe tăticu și mămica lui fără niciun sens în viață. În curând, vor fi și ei lângă tine, îngeraș scump!</p>
				<p>Trista solemnitate a înmormântării va avea loc etc. , Toți cei care l-au cunoscut și prețuit sunt implorați să asiste.”</p>
				<h2>Personajele</h2>
				<p>Personajele din romanul Enigma Otiliei subliniază realismul clasic balzacian, sunt purtătoare ale unei trăsături dominante de caracter, formează o tipologie realist-clasică: moș Costache Giurgiuveanu-avarul, Stănică Rațiu-arivistul: „... erou balcanic, bucureștean, Stănică Rațiu, personajul exemplar al romanului, merită să fie considerat o creație de prim rang, pe linia epicii românești, în galeria noastră națională, alături de Dinu Păturică și Lică Trubaduru.”1. Ca erou balcanic, Stănică Rațiu se definește prin inconstanță și lipsa valorilor morale, susceptibil de o prea mare adaptabilitate la mediu. Aglae – „baba absolută fără cusur în rău”, Aurica-fata bătrână, de măritat îmbogățesc galeria tipurilor balzaciene. Personaje moderne, comportând fenomene psihice deviante, ar putea fi Simion Tulea-bătrânul decrepit și Titi Tulea – retardatul.</p>
				<p>Felix Sima, tipul adolescentului în formare, este personajul-reflector, care oferă o imagine parțială și subiectivă asupra evenimentelor prin tehnica focalizării și actor, în același timp, fiind participant la acțiune. Orfan ca și Otilia, inocent, având o educație sănătoasă, Felix oscilează între împlinirea erotică și desăvârșirea sa în cariera visată. Portretul fizic este realizat în incipit, când personajul ilustrează motivul străinului: „Fața îi era însă juvenilă și prelungă, aproape feminină din pricina șuvițelor mari de păr ce-i cădeau de sub șapcă, dar culoarea măslinie a obrazului și tăietura elinică a nasului corectau printr-o notă voluntară întâia impresie.”</p>
				<p>Otilia este construită prin cele mai moderne mijloace epice, de relativizare a unei eroine și așa ambigue, prin definiție: fata ingenuă, studentă la Conservator, capabilă de trăiri neașteptate și neobișnuite, o enigmă pentru Felix și pentru Pascalopol. Însușirile Otiliei sunt suma unor perspective ale altor personaje (reflectare poliedrică): pentru Aglae și Aurica este o fată de moravuri ușoare; pentru Stănică o partidă bună, o femeie care știe să se descurce; pentru moș Costache Otilia este un copil, pe care-l iubește și vrea să-l înfieze. Felix are pentru ea sentimente contradictorii: „Nici eu nu știu cum te iubesc, ca pe o logodnică, ca pe o mamă aș zice, dacă n-ai fi mai tânără decât mine.” Prin caracterizarea directă făcută de narator se completează personalitatea ei incitantă: „Ea visa viitorul ca un șir de explozii neprevăzute. Putea s-o răpească un englez s-o ducă în Indii, putea să-l roage pe Pascalopol s-o ducă în Rusia, dar să se fixeze pe jumătate din grădina lui moș Costache îi era odios. Rațional, înțelegea planul, însă sufletul ei era invadat de neliniștea copilului căruia i se pregătește plecarea într-un orfelinat.”</p>
				<p>Otilia este personajul principal, eponim, identificându-se drept fiica celei de-a doua soții a lui Costache Giurgiuveanu. Statutul moral și psihologic o definește ca adolescentă inteligentă, contradictorie în comportament, amestec fermecător de inocență și maturitate. Portretul ei se articulează, întâi, prin comportamentism (fapte, gesturi, replici), apoi prin tehnica poliedrică.</p>
				<p>Autorul folosește, în construcția portretelor fizice ale personajelor, și tehnica balzaciană a detaliului semnificativ, care trimite la o trăsătură psihică. De exemplu, în scena jocului de cărți din incipit, prin ochii lui Felix, ca personaj-reflector, descoperim portretele personajelor și corespondența lor cu dominanta caracterologică:</p>
				<p>Otilia: „Fata, subțirică, îmbrăcată într-o rochie foarte largă pe poale, dar strânsă tare la mijloc și cu o mare coleretă de dantelă pe umeri, îi întinse cu franchețe un braț gol și delicat.”</p>
				<p>Moș Costache și avariția lui exprimată prin defectul de vorbire: „Omul spân păru tot așa de plictisit de întrebare, clipi de câteva ori din ochi, bolborosi ceva, apoi cu un glas neașteptat de răgușit, aproape șoptit, duhnind a tutun, răspunse repede:</p>
				<p>Nu-nu-nu știu…. nu-nu stă nimeni aici, nu cunosc…”</p>
				<p>Leonida Pascalopol: „Era un om cam de vreo cincizeci de ani, oarecum voluminos, totuși evitând impresia de exces, cărnos la față și rumen ca un negustor, însă elegant prin finețea pielii și tăietura englezească a mustății cărunte. Părul rar, dar bine ales într-o cărare care mergea din mijlocul frunții până la ceafă, lanțul greu de aur cu breloc la vestă, hainele de stofă fină, parfumul discret în care intra și o nuanță de tabac, toate acestea reparau cu desăvârșire, în apropiere, neajunsurile vârstei și ale corpolenței.”</p>
				<p>Aglae Tulea: „Era o doamnă cam de aceeași vârstă cu Pascalopol, cu părul negru pieptănat bine într-o coafură japoneză. Fața îi era gălbicioasă, gura cu buzele subțiri, acre, nasul încovoiat și acut, obrajii brăzdați de câteva cute mari, acuzând o slăbire bruscă. Ochii îi erau bulbucați ca și aceia ai bătrânului, cu care semăna puțin, și avea dealtfel aceeași mișcare moale a pleoapelor. Era îmbrăcată cu bluză de mătase neagră cu numeroase cerculețe, strânsă la gât cu o mare agrafă de os și sugrumată la mijloc cu un cordon de piele, în care se vedea, prinsă de un lănțișor, urechea unui cesuleț de aur.”</p>
				<p>Aurica: „Era o fată cam de treizeci de ani, cu ochii proeminenți ca și ai Aglaei, cu fața prelungă, sfârșind într-o bărbie ca un ac, cu tâmple mari încercuite de două șiruri de cozi împletite. ședea cu coatele pe masă și cu capul între palme, privind jocul celor doi.”</p>
				<p>Simion: „Un bărbat în vârstă, cu papuci verzi în picioare și cu o broboadă pe umeri mișca mâinile asupra mesei, țintind atent. Avea mustăți pleoștite și un mic smoc de barbă. ș…ț domnul cu broboadă broda cu lână de felurite culori o bucată de etamină întinsă pe un mic gherghef.”</p>
				<p>Moș Costache: „…. un omuleț subțire și puțin încovoiat. Capul îi era atins de o calviție totală, și fața părea aproape spână și, din cauza aceasta, aproape pătrată. Buzele îi erau întoarse în afară și galbene de prea mult fumat, acoperind numai doi dinți vizibil, ca niște așchii de os. Omul, a cărui vârstă desigur înaintată rămânea totuși incertă, zâmbea cu cei doi dinți, clipind rar și moale, întocmai ca bufnițele supărate de o lumină bruscă, privind întrebător și profund contrariat.”</p>
				<p>Arta narativă a lui Călinescu se caracterizează prin combinarea, dozarea elementelor ce țin de curente artistice diferite. Astfel, predominant, realismul clasic balzacian are ca pilon formula romanului realist, de observație socială, la care se adaugă tema operei, portretele personajelor, descrierile detaliate, tipologiile de personaje. Realismul balzacian este însă de multe ori subminat de metode și tehnici ale modernității: personaje moderne, prezentări ale unor cazuri psihiatrice, deviante, parodierea lumii descrise, tehnici dramatice prin care romanul devine teatrum mundi, limbaje diferite folosite în descrieri, care trădează pe naratorul „cu expertiză științifică”</p>
				<p>Romantismul este susținut de figura sugestivă a antitezei, utilizată în portretele lui Felix și al lui Stănică, al Otiliei și al Auricăi, de motivul ruinelor, care apare în descrierea peisajului de la moșia lui Pascalopol: „Totul arăta ca o ruină tristă, prin materialul ei, un Pompei de lut, imposibil de a fi gândit cu oameni într-însul, confundându-se cu pământul, părând o rană a lui, o mușuroire de furnici gigantice.”</p>
				<p>De asemenea, descrierea subiectivă a Bărăganului și a cavalcadei turmei de bivoli este construită în formula estetică a romantismului, de proiectare a realității în fantastic: „Câmpia era așa de plată și de întinsă, încât nu i se zărea nicio margine. Fâșii enorme de pământ, care fuseseră lanuri de grâu, erau acum numai niște întinse miriști isprăvite spre orizont, din care se ridica un bâzâit formidabil, fără oprire de cosași, vărsați în atâta cantitate pe câmp, încât la trecerea trăsurii, săreau ca niște stropi mărunți de noroi ș. .ț, zarea era astupată cu desăvâșire. Nu se vedea niciun om, nicio vietate, afară de insecte și de stoluri de vrăbii”; „Colbul crescu ca o furtună și înnegri totul. În inima lui se zăriseră întâile vite lungi, bituminoase, cu capul aplecat și adulmecător, ca al unor rinoceri, mergând ondulat, ca o barcă infernală pe Styx.”</p>
				<p>Enigma Otiliei răspunde unui proiect al lui George Călinescu de a scrie un roman balzacian, care ajunge să se apropie de paradigma modernității: „Dacă Enigma Otiliei e mai modern, faptul se explică prin aceea că în loc să meargă în sensul conținutului realist-documentar, merge în sensul convenției balzaciene: pe care o îngroașă, punând-o în evidență.”</p>
			</div>
		 );
		 
		 function EnigmaOtiliei()
		 {
			ReactDOM.render(enigmaOtiliei , document.getElementsByClassName("Swapper")[0]);
		 };
		 
		 const maytrei = (
			<div class="Comentariu">
			<h1>Maitreyi</h1>
			<p>În lucrarea Mircea Eliade, spirit al amplitudinii, Eugen Simion face următoarele delimitări (etape/faze) tematice și estetice la nivelul prozei lui Mircea Eliade: faza indică (Izabel și apele diavolului, Maitreyi, șantier), proza de tip existențialist, trăirist (Întoarcerea din Rai, Huliganii), romanul aproape joycian (Lumina ce se stinge), proza fantastică (Domnișoara Christina, Nopți la Serampore etc.), proza mitică. </p>
			<p>La 24 aprilie 1933, vede lumina tiparului romanul Maitreyi, cel mai izbutit dintre textele adunate în ciclul indian, un roman exotic, inedit ca formulă narativă (tehnica jurnalului – A. Gide, M. Proust în literatura universală) și ca atmosferă, inclus de criticul literar Ov. S. Crohmălniceanu în cadrul literaturii „autenticității și experienței”. În ton cu gustul vremii, Eliade a adoptat genul diaristic, ținând, cât a stat în India, un Jurnal, pe care îl valorifică în proza sa autenticistă, încât se poate afirma: „ș…ț întâmplările, tipologia, chiar și datele topografice din romanele indice ș...ț pot fi reîntâlnite în jurnal.”2 Romanul poate fi considerat unul al experienței: „ș...ț experiență erotică ce «revelează un destin și nu consecințele sale sociale»”</p>
			<p>Pentru Nicolae Manolescu, Maitreyi este un roman ionic: „Ionicul  romanului însemnă psihologism și analiză: iar reflecția începe să tragă viața de mânecă.”</p>
			<h2>Tema</h2>
			<p>Tema romanului este iubirea inițiatică, imposibilă, formă de cunoaștere spiritualizată, dezvoltată într-un cadru pitoresc oferit de India, țară pe care Eliade a admirat-o constant. Doi tineri, un european și o indiancă trăiesc o tulburătoare experiență de dragoste, care nu se împlinește din cauze diverse (mentalitate, religie, istorie etc. ), dar care le marchează existența prin modul în care cele două ființe se împlinesc, suferă și-și asumă sentimentul.</p>
			<h2>Titlul</h2>
			<p>Titlul este reprezentat de numele personajului principal al romanului, personaj eponim, având ca prototip pe Maitreyi Devi, fiica profesorului de sanscrită al lui Mircea Eliade, Dasgupta. Titlul atrage atenția cititorului, prin elementul onomastic, asupra personalității exotice a eroinei.</p>
			<h2>Compozitia</h2>
			<p>Compoziția romanului articulează epic elementele autobiografice din genul diaristic (jurnal intim), cu notațiile analitice ale diaristului, cu ficțiunea romanului de dragoste și cu texte epistolare. Romanul are XV capitole, incipit confesiv și final deschis. Relația spațiu-timp este nuanțată, deoarece acțiunea, din roman, se desfășoară anterior trăirii evenimentelor și consemnării lor în jurnal, timpul mărturisirii urmează timpului trăirii. </p>
			<p>Naratorul – actor menționează ca timp al diegezei anul 1929 și precizează că pe Maitreyi o întâlnise cu zece luni mai înainte. Acțiunea se petrece în India, o țară exotică și incitantă pentru un european care manifestă curiozitate intelectuală.</p>
			<h2>Perspectiva narativa</h2>
			<p>Perspectiva narativă este subiectivă, conformă cu programul estetic al autenticității propus de Mircea Eliade, naratorul este și personaj, iar discursul epic este construit la persoana I. Mărcile lexico-gramaticale de validare a naratorului sunt pronumele de persoana I (ne, cu mine, lângă mine, mă, eu) și verbele de persoana I (nu puteam, iubeam, purtam, credeam): „Acum ne logodim, Allan, îmi spuse ea, privind înainte spre apă.</p>
			<p>Începutul acesta solemn mă irită puțin. Nu puteam scăpa de luciditate. (și o iubeam, Dumnezeule, cît o iubeam!) Mi se părea că va fi o scenă din romane, din ba-ladele acelui ev mediu indian, cu dragoste legendare și demente. Purtam cu mine spaima și superstițiile unei întregi literaturi, pe care, dacă nu o cetisem, o văzusem evoluînd lîngă mine, în adolescență și în cei dintîi ani ai tinereții. Mă stingherea, ca pe orice civilizat (eu, care credeam că mă pot dispensa de civilizație, o pot dezrădăcina din mine), fiece gest solemn, fiece cuvînt responsabil, fiecare făgăduință.”</p>
			<h2>Tehnicile narative</h2>
			<p>Tehnicile narative – analepsa: „procedeu compozițional prin care ordinea cronologică a evenimentelor povestite este afectată printr-o întoarcere intenționată a autorului în trecut” și prolepsa: „procedeu compozițional întâlnit în narațiune care afectează ordinea cronologică a evenimentelor povestite printr-o proiectare intenționată pe care autorul o face în viitor și prin istorisirea unui episod ulterior firului narativ principal.”, dubla perspectivă temporală conduc la trei niveluri ale scriiturii: jurnalul, notațiile ulterioare ale diaristului și confesiunea naratorului: „Nu mai m-am putut stăpîni și, pentru că nu puteam plânge, am scos carnetul din buzunar și am început să scriu, numai pentru mine. (Recitesc astăzi acele însemnări scrise cu sânge, și mi se par atît de reci, atât de oarecare. De pildă: „De ce-au trecut toate? Un pustiu imens în mine. Nimic nu mai are sens. Cînd aud un cântec bengalez, sus la math, îmi vine să plâng. Maitreyi, Maitreyi, Maitreyi. Nu o voi mai vedea niciodată... „ Cît de incapabili suntem să redăm, chiar atunci, substanța unei bucurii sau unei dureri prea mari. Am ajuns să cred că pentru aceasta numai memoria, numai distanța le poate da viață. Jurnalul e sec și nesemnificativ. )”</p>
			<h2>Incipitul</h2>
			<p>Incipitul: „Am șovăit atâta în fața acestui caiet, pentru că n-am izbutit să aflu încă ziua precisă când am întâlnit-o pe Maitreyi. În însemnările mele din acel an n-am găsit nimic. Numele ei apare acolo mult mai târziu, după ce am ieșit din sanatoriu și a trebuit să mă mut în casa inginerului Narendra Sen, în cartierul Bhowanipore. Dar aceasta s-a întîmplat în 1929, iar eu întâlnisem pe Maitreyi cu cel puțin zece luni mai înainte. și dacă sufăr oarecum începând această povestire, e tocmai pentru că nu știu cum să evoc figura ei de-atunci și nu pot retrăi aievea mirarea mea, nesiguranța și turburarea celor dintîi întâlniri.” se raportează la concepția lui Eliade despre roman, la autenticitate, la conservarea „timpului concret”. Obsesia de a-și aduce aminte ziua în care a văzut-o pe Maitreyi trădează o altă preocupare – „de tehnică.”</p>
			<h2>Subiectul</h2>
			<p>Allan, un tânăr inginer englez, vine la Calcutta atras de mirajul Indiei, dar și pentru a-și face o carieră. Este angajat ca desenator tehnic pe un șantier pentru canalizarea deltei, la Tamluk, condus de inginerul indian Narendra Sen. Ca instanță a comunicării în roman, Allan are funcție narativă dublă, de narator și de personaj, de aceea, își prezintă, de la început, condiția socială, morală, afinitățile și mentalitatea-elemente importante în imagologia, propusă de text, la întâlnirea cu celălalt (european-indian): „Venisem cu o sumă de superstiții, eram rotarian, foarte mândru de cetățenia și descendența mea continentală, citeam mult despre fizica matematică (deși în adolescență voisem să mă fac misionar) și scriam aproape zilnic în jurnal.”</p>
			<p>Lui Allan îi place munca pe șantier și are, față de peisajul autohton, pe care-l contemplă din tren, trăiri complexe de exaltare și de empatie, ca valențe ale experienței profunde pe care o va trăi aici și pe care, într-un fel, o anticipează: „Priveam pe fereastră câmpiile Bengalului – niciodată cântate, niciodată plânse – și rămâneam apoi mut față de mine, fără să-mi spun nimic, fără să-mi cer nimic.”„Iubeam bucata aceasta de pământ aproape de mare, câmpia aceasta plină de șerpi și dezolată, în care palmierii erau rari și tufele parfumate. Iubeam diminețile, înainte de răsăritul zorilor, cînd tăcerea mă făcea să chiui de bucurie; o singurătate aproape umană, pe acest câmp atît de verde și atît de părăsit, așteptându-și călătorul sub cel mai frumos cer care mi-a fost dat să-l văd vreodată.”</p>
			<p>El locuiește la Ripon Mansion, în Wellesley Street, alături de un eurasian „prost și fanatic” Harold Carr, pe care îl acceptă ca prieten, pentru că are relații printre familiile din Calcutta. Cu Harold, discută prima dată despre femeile bengaleze, scena se leagă de prima întâlnire cu Maitreyi, și este amuzat de imaginea critică a prietenului său despre indience: „Nu zău, Allan, cum de-ți poate plăcea ție o bengaleză? Sunt dezgustătoare. M-am născut aici, în India, și le cunosc mai bine decît tine. Sunt murdare, crede-mă.”, dar nu este foarte atent la un amănunt strecurat în replica lui Harold, poate fără voie, care disociază clar la nivelul celor două tipuri de mentalități, europeană și indiană: „și apoi, nu e nimic de făcut, nici dragoste. Fata aceea n-are să-ți întindă niciodată mâna...”</p>
			<p>Allan își amintește că, atunci când a văzut-o prima oară pe Maitreyi, i s-a părut urâtă: „Mi se părea urâtă – cu ochii ei prea mari și prea negri, cu buzele cărnoase și răsfrânte, cu sânii puternici, de fecioară bengaleză crescută prea plin, ca un fruct trecut în copt.”, dar a fost atras, în mod misterios, de brațul ei gol, de pielea brună. Imaginea brațului „l-a lovit”, după cum afirmă eroul, privirea având în această secvență și, ulterior, un rol foarte important în comunicarea directă a trăirilor personajului în fața cititorului, dar și în comunicarea afectivă a celor doi îndrăgostiți.</p>
			<p>Într-o zi, îl reîntâlnește pe Lucien Metz, un gazetar „incult și impertinent”, care dorește să scrie o carte despre India modernă și, cum îi lipseau informațiile despre femeile bengaleze, îl ia la Narendra Sen, în vizită. Din perspectiva lui Allan, Sen este „cel dintâi inginer laureat la Edinbourough”, „Brahman veritabil, dar cîtuși de puțin ortodox. E membru fondator la „Rotary Club„, e membru la „Calcutta Club„, joacă tenis perfect, conduce automobilul, mănâncă pește și carne, invită europeni la el în casă și îi prezintă nevesti-si.”, iar casa lui are un farmec exotic aparte, care îi trezesc admirația și interesul, deopotrivă.</p>
			<p>În atmosfera casei părintești, alături de familie, Maitreyi pare mai frumoasă, iar Allan este fermecat de misterul care o înconjoară: „Maitreyi mi s-a părut, atunci, mult mai frumoasă, în sari de culoarea ceaiului palid, cu papuci albi cusuți în argint, cu șalul asemenea cireșelor galbene, și buclele ei prea negre, ochii ei prea mari, buzele ei prea roșii creau parcă o viață mai puțin umană în acest trup înfășurat și totuși transparent, care trăia, s-ar fi spus, prin miracol nu prin biologie.” Un joc al privirilor se înfiripă între ei, de altfel privirea va fi mereu menționată în evoluția iubirii lor, deoarece Lucien întreprinde un demers analitic prea insistent, stânjenind-o pe fată, iar Allan o liniștește: „ș...ț Maitreyi nu mai știa unde să se uite și tremura toată, palidă, înspăimîntată, pînă ce mi-a întâlnit ochii, și eu i-am zîmbit, și atunci parcă ar fi găsit un ostrov pe care să se odihnească și și-a fixat privirile în ochii mei, liniștindu-se lin, fără spasme, firesc. Nu știu cît a durat privirea aceea, dar ea nu se asemăna cu nici o privire întîlnită și îmbrățișată pînă atunci ș...ț”</p>
			<p>Secvența este realizată prin prisma personajului-narator, cu ajutorul descrierii subiective. Figurile de stil (epitetele cromatice – culoarea ceaiului palid, albi, cusuți cu argint, negre, prea roșii, comparația – cu o țigăncușă, enumerația – pulpele și brațele ei goale, și fața ei oacheșă, frumoasă) sunt coroborate cu nuanțele magico-reflexive ale imperfectului verbelor: „Cum stam și-l priveam așa, intră – aducând cu ea o atmosferă stranie de căldură și panică – soția inginerului ș...ț.”</p>
			<p>La plecarea din casa lui Narendra Sen, Allan trăiește un alt moment important, de „cristalizare” a impresiilor și trăirilor față de Maitreyi, moment care declanșează conflictul interior. O vede în curte, relaxată, râzând cu poftă, într-o descătușare totală de constrângerile de amfitrion, anterioare: „Nu mă săturam privind-o, iar acele cîteva minute mi s-au părut nesfîrșite. Nu știu ce spectacol sacru îmi apărea mie rîsul ei și sălbăticia acelui trup aprins. Aveam sentimentul că săvîrșesc un sacrilegiu privind-o, dar nu găseam puterea să mă despart de fereastră.” și de data aceasta privirea, un element de comunicare nonverbală, are rol de cunoaștere, de informare pentru cititor, deoarece ea înseamnă atracție și valoare.</p>
			<p>La scurt timp după această vizită, Allan este mutat la Assam, cu scopul: „... să inspecteze terasamentul și podurile pe linia Lumding-Sadyia” și, înainte de plecare, dă o petrecere, este văzut de Narendra Sen, care formulează o judecată cu un înțeles ascuns pentru erou: „Dumneata, Allan, ai alte drumuri înainte. Viața anglo-indienilor ăștia nu e demnă de dumneata. Eu aș crede că îți strică mult faptul de a trăi într-o pensiune anglo-indiană; n-ai să iubești niciodată India alături de ei...” La Assam, tânărul ține un jurnal, în care notează toate întâmplările și impresiile de peste zi. Trăiește sentimente noi, de pionierat, și explorează, cu un interes nedisimulat, jungla și India, pe care o descoperă acum altfel decât în cărțile de reportaje și în romane. Căldura însă și umiditatea îl îmbolnăvesc de malarie și, astfel, luna august îl prinde în spital, întâi la Shillong, apoi la Calcutta. Narendra Sen și Maitreyi îl vizitează la spital și îl invită la ei în perioada de convalescență. Allan nu bănuiește planul inginerului bengalez de a-l infia și, de aceea, consideră că toate demersurile urmăresc să-l apropie de Maitreyi.</p>
			<p>În casa lui Sen, Allan traversează o experiență totală, care-i schimbă fundamental imaginea despre India, despre modelul cultural reprezentat de aceasta pentru europeni, despre iubire. O sumă de elemente vin să contureze diferențele și să întărească interesul pentru cunoaștere: spălatul dimineața, culoarea pielii, mâncarea „primeam la fiecare ceas prăjituri și fructe, ceai cu lapte sau nuci de cocos bine curățite”, biblioteca bogată, regulile casei, pe care nu le cunoștea suficient de bine. În afara observării mediului și a familiei sau a servitorilor din casă-domnul Sen, soția, sora mai mică Chabu, vărul Mantu, Lilu, Khokha, Allan este preocupat și de Maitreyi, care continuă să-l intrige prin reacția pe care i-o provoacă la fiecare întâlnire: „Mă întrebam cîteodată ce crede ea despre mine, ce fel de suflet ascunde sub expresia aceea atât de schimbătoare a feței (căci erau zile când se urâțea și zile când era frumoasă de nu mă puteam sătura privind-o). Mă întrebam, mai ales, dacă e stupidă ca toate celelalte fete sau dacă e, într-adevăr, simplă ca o primitivă, așa cum îmi închipuiam eu că sunt indiencele.”</p>
			<p>Intimitatea casei bengaleze oferă tinerilor prilejul participării comune la unele evenimente și al dezvoltării unor discuții diverse, de cunoaștere a celuilalt, punând față în față reprezentări, uneori, prejudecăți, mentalități, valențe ale unei ontologii indiene și „experimentarea întâlnirii cu celălalt ca realitate etică.” În romanul lui Mircea Eliade, descoperirea celuilalt plasează eroii pe următoarele coordonate: pentru familia Sen, celălalt este străinul, oaspetele, ființa venită de departe, iar, pentru Allan, celălalt este tot străinul, dar descoperit la el acasă și, mai ales, este Maitreyi ca simbol al Indiei, față de care personajul manifestă o mare curiozitate reflexivă .</p>
			<p>În această perioadă cât locuiește în casa lui Sen, Allan ține un jurnal intim, despre iubirea lui cu Maitreyi, care, ulterior, va fi folosit în roman, generând ceea ce Nicolae Manolescu numește dubla perspectivă temporală: „ș...ț contemporană și ulterioară. ș...țcând scrie în jurnal întâmplările fiecărei zile, nu știe cum se va sfârși totul, dar când rescrie jurnalul sub forma unui roman, cunoaște acest sfârșit.”</p>
			<p>În afara impresiilor și a observațiilor obținute printr-o relație directă cu Maitreyi, Allan află de la șeful familiei că ea are 16 ani, că: „... trecuse examenul de matriculație la Universitate, și se pregătea pentru Bachelor of Arts.” și că: „Scrie poeme filozofice, care îi plac foarte mult lui Tagore...”</p>
			<p>Capitolul al V-lea debutează cu o altă confesiune a naratorului-personaj, complicată cu aceea a autorului implicat: „Aș vrea să mărturisesc de la început și răspicat că niciodată nu m-am gândit la dragoste în cele dintîi luni petrecute în tovărășia Maitreyiei. Mă ispitea mai mult faptul ei, ceea ce era sigilat și fascinant în viața ei. Dacă mă gândeam adesea la Maitreyi, dacă în jurnalul meu din acel timp se găsesc notate o seamă din cuvintele și întâmplările ei, dacă, mai ales, mă turbura și mă neliniștea, aceasta se datora straniului și neînțelesului din ochii, din răspunsurile, din râsul ei. Este adevărat că spre fata aceasta mă simțeam atras. Nu știu ce farmec și ce chemare aveau până și pașii ei. Dar aș minți dacă n-aș spune că întreaga mea viață din Bhowanipore – nu numai fata – mi se părea miraculoasă și ireală.” Fragmentul conține mărcile autenticității prin „evocarea”, la persoana I, a unor gânduri și proiecte, a unor certitudini care adâncesc dimensiunea analizei psihologice, a iubirii.</p>
			<p>Perioada tatonărilor, a nedumeririlor și a ambiguității se sfârșește când Maitreyi îi propune să ia lecții împreună, ea să-l ajute să învețe bengaleza, iar el să-i predea franceza, chiar în odaia lui, după cum le spusese inginerul. Lecțiile se transformă, însă, dintr-un joc nevinovat al privirilor, în unul al gesturilor tandre, apoi într-unul erotic, lucru analizat cu luciditate de Allan în jurnalul său: „O observam și mă lăsam prins de privirile mele, de acea voință fluidă, care nu are nimic de-a face cu ochii, deși pornește prin ei.”; „ș...ț simțeam că voi putea rămâne deasupra jocului, implicat în eventuala ei pasiune, dar liber față de mine însumi. Jurnalul acelor săptămâni dovedește îndeajuns aceasta.”</p>
			<p>Eroul află că Maitreyi este o fată rafinată și cu un mare potențial intelectual, ține o conferință despre esența frumosului, dar nu este înțeleasă de auditoriu pentru că, după cum spune tatăl ei: „A fost prea profundă, a vorbit de lucruri prea intime: despre creațiune și emoție, despre interiorizarea frumosului, și publicul n-a putut-o urmări întotdeauna.” A doua zi, după conferință, fata îl invită în camera ei și conștiința lui „ia în primire” un spațiu al intimității pe cât de auster, pe atât de sugestiv: „Odaia părea mai degrabă o celulă. Deși era tot atît de mare ca și a mea, nu avea decât un pat, un scaun și două perne. În balcon mai era o măsuță de scris, care aparținea probabil tot odăii ei. Nici o cadră pe pereți, nici un dulap, nici o oglindă.”</p>
			<p>În paginile următoare, sfârșitul capitolului al VI-lea și capitolul al VII-lea, autenticitatea se accentuează prin inserarea unor pagini din jurnal, care produc, ca fenomen al intertextualității, acordarea planurilor, dând cititorului impresia de „timp concret”. De asemenea, prin sublinierea traseului sinuos al trăirilor interioare, al conștientizării iubirii și, prin notațiile ulterioare, prin care se marchează dubla perspectivă, se creează iluzia unei trăiri autentice.</p>
			<p>Jurnalul pare și o radiografie culturală europeano-indiană; alături de menționarea poemelor lui Tagore se află opere de Walt Whitman, Swinburne, Paul Valery, Papini, Kalidasa ca pretexte pentru discuții pe teme diverse, literare, filosofice, religioase, care evidențiază cele două tipuri/modele culturale și umane.</p>
			<p>În capitolul al VIII-lea, se găsește cea mai sugestivă etapă a iubirii lor, după cum constată Nicolae Manolescu: „Momentul cel mai semnificativ în evoluția acestei dragoste se află în capitolul al optulea al romanului. Îi vedem pe cei doi protagoniști în bibliotecă, unde cataloghează cărțile lui Sen. Scena care urmează este la fel de esențială în destinul lor ca și aceea din biblioteca marchizului de La Mole, din Le Rouge et le Noir, în care Mathilde aude fără să vrea pe Julien Sorel plângându-se de plictiseala din palat și-și schimbă părerea despre el ș...ț” Ceea ce mărturisește acum eroul, corespunde, într-o morfologie a iubirii, cu „teoria magnetică a dragostei”: „ș...ț ne priveam fix, fermecați, stăpâniți de același fluid suprafiresc de dulce, incapabil să ne împotrivim, să ne scuturăm de farmec, deșteptându-ne. Mi-e greu să descriu emoția. O fericire calmă și în același timp violentă, în fața căreia sufletul nu opunea nici o rezistență; o beatitudine a simțurilor care depășea senzualitatea, ca și cum ar fi participat la o fericire cerească, la o stare de har. La început, starea se susținea numai prin priviri. Apoi am început să ne atingem mâinile, fără a ne despărți totuși ochii. Strângeri barbare, mângâieri de devot.”</p>
			<p>Iubirea, ca formă de cunoaștere, se manifestă plenar și pune în lumină diferențele dintre cei doi: ea iubește cărțile, are o gândire matură, profundă pentru vârsta ei, convingerile religioase se manifestă în viața cotidiană, consideră că e păcat să se dăruiască fizic fără acordul părinților. Sentimentul erotic are și o dimensiune mistică, de aceea fata are gesturi ale tandreții necunoscute lui Allan, cum ar fi atingerea picioarelor, a gleznei și a pulpei, în timpul căreia: „ș...ț am trăit mai mult și am înțeles mai adânc ființa Maitreyiei decât izbutisem în șase luni de eforturi, de prietenie, de început de dragoste. Niciodată n-am știut mai precis ca atunci că posed ceva, că posed absolut.”</p>
			<p>Pe de altă parte, el a trăit doar iubiri pasagere, care nu l-au marcat spiritual. În privința comportamentului îndrăgostiților, consideră că, după o perioadă de nelămuriri și de căutări, poate să-și mărturisescă dragostea Maitreyiei și apoi părinților ei; ca occidental nu întrevede niciun obstacol în calea finalizării relației și nu știe că o căsătorie cu o indiancă dintr-o castă superioară este interzisă.</p>
			<p>Maitreyi încă luptă cu iubirea față de străin, punând sentimentul pe seama prieteniei recomandate chiar de tatăl ei, care dorea să-l înfieze pe Allan. După câteva „experiențe” erotice, care ilustrează faptul că ea concepe iubirea ca pe o formă de spiritualizare (pomul „șapte frunze”, cu care: „Stam ziua întreagă îmbrățișați, și-i vorbeam, îl sărutam, plângeam. Îi făceam versuri, fără să le scriu, i le spuneam numai lui; cine altul m-ar fi înțeles? și când mă mângâia el, cu frunzele pe obraz, simțeam o fericire atît de dulce, încât îmi pierdeam răsuflarea”, poetul Robi Thakkur, gurul ei de la vârsta de treisprezece ani, tânărul de la marele templu de la Puri, care i-a dăruit șase ghirdande de flori) fata declară că toate celelalte pasiuni au pălit în fața iubirii pe care o simte pentru el: „Acum sunt a ta, numai a ta, izbucni Maitreyi, înlănțuindu-mă. Numai tu m-ai învățat ce este dragostea”.</p>
			<p>Suferința fetei e autentică, ea se gândește la felul în care s-a abătut de la sfaturile părintești, iubindu-l, nu ca pe un frate, ci ca pe o persoană cu care i-a fost dat să alcătuiască un cuplu: „Ei mi-au spus mie: „Maitreyi, o să ai de acum un frate, pe Allan. Cată să-l iubești, va fi fratele tău, și babà îl va înfia, și la ieșirea la pensie ne vom duce cu toții în țara lui; acolo, cu banii noștri, vom trăi ca un rajah; acolo nu e cald și nu e revoluție, și albii nu sunt răi ca englezii de aici și ne vor socoti frații lor... „ și eu, acuma, ce-am făcut? Cum te iubesc eu acum, tu înțelegi cum te iubesc eu acum?”</p>
			<p>În capitolul al X-lea, preocuparea eroului este orientată spre cunoașterea tot mai accentuată a lumii căreia îi aparține Maitreyi și, poate, de aceea, ajunge, în demersul său, la o respingere a propriei culturi și a propriei religii și la dorința de a se converti, de a trece la hinduism ca o încercare la care-l supune dragostea. Problematica analizei lucide făcute de erou pune în lumină complexitatea iubirii, dar și dimensiunea conflictului moral, etic și religios: „și mă întrebam așa: dacă e adevărat că toate religiile sunt bune, că același Dumnezeu se manifestă în fiecare din ele, atunci de ce n-aș putea îmbrățișa credința Maitreyiei? Nu-mi lepăd legea din spaimă sau de pofta câș-tigului, ci pentru că dragostea mă pune la această încercare. Dacă o dogmă moartă poate stăvili o dragoste vie, ce fel de dragoste e aceea? Dacă sunt convins că ade-vărul e pretutindeni, în toate credințele, de ce nu schimb în fapte convingerea aceasta?”</p>
			<p>Într-o discuție cu Harold, Allan afirmă: „Pentru mine, creștinismul nu s-a născut încă. N-au fost decît biserici creștine, dogme și rituale. Creștinismul se naște aici, în India, pe pămîntul cel mai împăcat cu D-zeu, unde oamenii sunt însetați de iubire, de libertate și de înțelegere. Nu concep un creștinism fără libertate și fără primatul spiritualității...”.</p>
			<p>Capitolul al XI-lea aduce, în evoluția subiectului, momentul de apogeu al experienței iubirii, prin logodna mistică a celor doi, consfințită printr-un jurământ al Maitreyiei. Scena este construită pe baza unor elemente de simbologie indiană: inelul – parte din: „ceremonialul căsătoriei indiene – din fier și aur – ca doi șerpi încolăciți, unul întunecat și altul galben, cel dintîi reprezentînd virilitatea, celălalt feminitatea.”; jurământul: „Mă leg pe tine, pământule, că eu voi fi a lui Allan, și a nimănui altuia. Voi crește din el ca iarba din tine. și cum aștepți tu ploaia, așa îi voi aștepta eu venirea, și cum îți sunt ție razele, așa va fi trupul lui mie. Mă leg în fața ta că unirea noastră va rodi, căci mi-e drag cu voia mea, și tot răul, dacă va fi, să nu cadă asupra lui, ci asupră-mi, căci eu l-am ales. Tu mă auzi, mamă pământ, tu nu mă minți, maica mea. Dacă mă simți aproape, cum te simt eu acum, și cu mâna și cu inelul, întărește-mă să-l iubesc totdeauna, bucurie necunoscută lui să-i aduc, viață de rod și de joc să-i dau. Să fie viața noastră ca bucuria ierburilor ce cresc din tine. Să fie îmbrățișarea noastră ca cea dintâi zi a musonului. Ploaie să fie sărutul nostru. și cum tu niciodată nu obosești, maica mea, tot astfel să nu obosească inima mea în dragostea pentru Allan, pe care cerul l-a născut departe, și tu, maică, mi l-ai adus aproape.”</p>
			<p>Invocarea pământului este expresia concepției și a viziunii despre lume și despre dragoste a fetei, o paradigmă a iubirii indiene, care valorifică, pe de o parte, credințele despre Pământul-Mamă: „Femeia este așadar legată în chip mistic de Pământ; zămislirea apare ca o variantă, la scară umană, a fertilității telurice. Toate experiențele religioase legate de fecunditate și naștere au o structură cosmică. Sacralitatea femeii depinde de sanctitatea Pământului. Fecunditatea feminină are un model cosmic;Terra Mater, universala Genitrix.”, iar, pe de altă parte, ideile despre unire și armonie asociate de Eliade conceptului de coincidentia oppositorum, asemănătoare cu semnificațiile androginului din filosofia lui Platon.</p>
			<p>Logodna aduce cumva liniștea sufletească și, după unirea spirituală, eroii cunosc și unirea fizică, atribuită de Maitreyi voinței divine: „Unirea noastră a fost poruncită de Cer. Nu vezi că astăzi, în ziua inelului, Chabù n-a dormit cu mine?”</p>
			<p>După momentul logodnei, lucrurile se precipită. Chabu se îmbolnăvește grav, medicii nu-i pot pune un diagnostic: „Probabil nebunie precoce, credeau unii; alții, o nevroză sexuală, provocată de o deplasare a uterului.”, domnul Sen suferă de ochi și trebuie operat, doamna Sen este tot mai tristă și mai obosită, Maitreyi însăși are, în zilele umede, dureri de picioare. În această atmosferă agitată, Allan trăiește momente de dragoste profundă, dar și de gelozie nebună, în timpul cărora meditează cinic asupra instinctului masculin de posesiune: „În acele clipe de gelozie transformată în ură uitam toată experiența mea din ultimele șapte-opt luni, uitam inocența aproape superstițioasă a Maitreyiei și le consideram pe toate amăgiri. Atunci am înțeles că nimic nu durează în suflet, că cea mai verificată încredere poate fi anulată de un singur gest, că cele mai sincere posesiuni nu dovedesc niciodată nimic, căci și sinceritatea poate fi repetată, cu altul, cu alții, că, în sfîrșit, totul se uită sau se poate uita, căci fericirea și încrederea adunată în atîtea luni de dragoste, în atîtea nopți petrecute împreună, pieriseră acum ca prin miracol, și nu supraviețuiseră în mine decît un întârîtat orgoliu masculin și o cumplită furie împotriva mea însumi.”</p>
			<p>Capitolul al XII-lea conține punctul culminant al acțiunii. De ziua Maitreyiei, Chabu a avut o criză puternică și a spus mamei ceea ce văzuse în timpul cât a stat cu sora ei și cu Allan dada. Domnul Sen decide că Allan trebuie să părăsească familia și-i dă o scrisoare prin care îl anunță sec de ruperea relațiilor amicale de până atunci, ceea ce marchează adâncirea conflictului exterior.</p>
			<p>Dacă până aici romanul a curs în direcția afirmării iubirii în ciuda opozițiilor existente, acum se realizează o radiografie a suferinței din iubire, prin urmare conflictul interior este și el la apogeu.</p>
			<p>Allan se întoarce la vechea gazdă, fără s-o fi văzut pe Maitreyi. Încearcă să fie discret în privința plecării din casa lui Sen, așa cum i se ceruse, durerea însă îl copleșește, se îmbolnăvește, face, uneori, ca și Maitreyi, gesturi necugetate, din dorința de a o revedea. Khokha joacă acum rolul personajului informator, povestindu-i evenimentele petrecute în casa Sen, după plecarea lui: încercarea de a o mărita pe Maitreyi și mărturisirea ei că a avut o relație cu Allan; pedepsirea ei aspră, atacul suferit de domnul Sen, urmat de operație; doamna Sen pune șoferul s-o bată pe Maitreyi cu vergile până cade în nesimțire; încercarea de sinucidere a lui Chabu și, ulterior, moartea ei.</p>
			<p>Toate aceste îl întristează pe Allan și-i întăresc convingerea că trebuie să plece ca s-o uite. Se retrage în Himalaya, într-un bungalow, din octombrie până în februarie. Aici are vise, halucinații în care el și Maitreyi se regăsesc și sunt fericiți: „Asistam ziua întreagă la desfășurarea aceluiași vis fantastic, care ne izola pe noi doi, pe mine și pe Maitreyi, de cealaltă lume.”</p>
			<p>În singurătatea muntelui (capitolul al XIV-lea), Allan are trăiri metafizice, de iubire: „știam că și Maitreyi, acolo, în celula ei din Bhowanipore, se gîndește tot atît de adînc la mine, la viața noastră împreună, și comuniunea aceasta în închipuire ne lega parcă pe deasupra evenimentelor, ne lega în ciuda despărțirii și a morții.” de care, însă, încearcă să se vindece prin real, refuzând lucid ideea iubirii absolute, a contopirii mitice, spirituale, așa cum a aflat că a făcut Maitreyi: „Pe mine mă chinuia tocmai amintirea ei carnală, tocmai ceea ce era viu și imediat, și neînlocuibil în făptura ei, și pe această Maitreyi, de suflet și carne, o doream, pe ea o întîlneam în filmul meu de toate zilele. Nu voiam cu nici un preț să dispar, în dragostea ei, înlocuit fiind de o idee, de un mit. Nu voiam să mă consolez, cu o dragoste eternă și cerească; dragostea mea cerea împlinire, viețuire pe pămînt, nu pereche îngerească...”</p>
			<p>Are o nouă experiență erotică alături de Jenia Isaac, o evreică din Cape-Town, Africa de Sud, care a venit în India cu scopul mărturisit: „Vreau să găsesc absolutul!...” Eroul încearcă să scape de amintirea grea a fostei iubiri prin experimentarea alteia, inferioare, oricum, pentru că Jenia nu este la fel de feminină ca Maitreyi și nu-i trezește patima de altădată: „Priveam iarăși pe Jenia, și nu simțeam față de ea nici o turburare, nici un gând pătimaș, nici o libertate mentală...”</p>
			<p>După ce Jenia pleacă, brusc, după multe demersuri analitice, de înțelegere, de confirmare și de acceptare a realității interioare și exterioare, Allan se eliberează, iese luminat din „încercarea labirintului”, reprezentat de evoluția propriului eu ca urmare a parcurgerii etapelor unei experiențe unice, de dragoste magică și cutremurătoare: „și parcă totul a trecut într-o singură clipă, deșteptîndu-mă o dată dimineața ceva mai devreme, privind surprins soarele drept în față, lumina, verdeața. Scăpasem de ceva greu, de ceva ucigător. Îmi venea să cânt, să alerg. Nu știu cum s-a întâmplat aceasta. Se coborâse ceva în mine, mă năpădise ceva. și atunci m-am întors.”</p>
			<p>În ultimul capitol, al XV-lea, discursul epic capătă aspectul unor flashuri, semn al unei existențe care și-a pierdut coerența, deși își urmează cursul monoton: serviciu, gazdă, femei, cearta cu Harold etc. Află că Maitreyi s-a compromis definitiv, dăruindu-se unui vânzător de fructe.</p>
			<p>Finalului deschis: „Sunt ceasuri de când mă gândesc. și nu pot face nimic. Să telegrafiez lui Sen? Să scriu Maitreyiei?</p>
			<p>Simt că a făcut asta pentru mine. Dacă aș fi citit scrisorile aduse de Khokha... Poate plănuise ea ceva. Sunt foarte turbure, acum, foarte turbure. și vreau totuși să scriu aici tot, tot.</p>
			<p>... și dacă n-ar fi decât o păcăleală a dragostei mele? De ce să cred? De unde știu? Aș vrea să privesc ochii Maitreyiei.” i s-au atribuit semnificații generale, desprinse din finalitatea experienței: „Îndoiala e semnul refacerii din combustia pasională, iar dorința este certitudinea că experiența umană se purifică în contemplație.”</p>
			<h2>Personajele</h2>
			<p>Allan este protagonistul romanului, un alter ego al autorului, îndeplinind ca instanță a comunicării intratextuale, rol de narator și de personaj. Occidental rațional și lucid, se confesează în legătură cu experiența sa erotică, trăită pasional și retrăită în imaginație, într-o paradigmă complexă, care să îmbine diferențele culturale cu sentimentul sincer, de „o densă substanță omenească.”</p>
			<p>Portretul eroului se conturează aproape exclusiv sub latura morală, prin autocaracterizare, multe pagini fiind ocupate de introspecție, de analiza și de interpretarea lucidă a trăirilor. Raportarea acestor trăiri la dubla perspectivă temporală presupune și construcția a două planuri narative: unul al sentimentelor, al evenimentelor și al impresiilor de atunci și al doilea, al retrăirii, al rememorării lor cu ocazia scrierii romanului, ca mijloc de construcție a personajului modern.</p>
			<p>Luciditatea analitică a eroului-narator se manifestă și în compararea argumentată a celor două tipuri de mentalități, de culturi și chiar a celor două tipuri umane, respectiv occidentalul și indianul, reprezentate de el și de Maitreyi: „Nu mai eram de mult tânărul vânjos și optimist, știind ce vrea și ce poate, europeanul îndrăgostit de tehnică și pionierat, care debarcase cândva în India ca s-o civilizeze.”; „(Judecam și sufeream ca un civilizat, ca unul care preferă întotdeauna să uite și să acopere cu cenușă, să ignore sau să tolereze, numai liniștea și confortul lui să nu-i fie stingherite. )”</p>
			<p>Allan traversează experiența iubirii gradual, de la apariție, evoluție, apogeu la disoluție, distrugere. Fiecare etapă este descrisă minuțios, ca reacții ale ființei la situația creată, dar și în contextul mai larg al concepțiilor diferite, al mentalităților și al tradițiilor, care impun reguli ce îngrădesc afirmarea liberă a iubirii. Protagonistul este conștient de urmele lăsate în personalitatea sa de trăirea intensă a iubirii, lucru afirmat ulterior: „Mă minunai descoperind pe fața mea o hotărîre virilă și putere de a acționa, însușiri pe care le pierdusem de mult. (De atunci nu mai cred în expresia oamenilor. Mi se pare că regulile schimbării feței nu au nimic de-a face cu adevăratele experiențe sufletești. Poate numai ochii, singurii, pot trăda un om. )”</p>
			<p>Maitreyi este personajul eponim al romanului, ilustrează tipul orientalului, al indianului. Ca statut social, eroina este o adolescentă de  ani, care aparține unei caste bogate, bengaleze. Părinții ei îi o oferă o educație superioară, concretizată în faptul că are informații culturale impresionante, scrie poezii și eseuri și ține conferințe despre frumos.</p>
			<p>Portretul fizic este conturat printr-o tehnică a detaliului gradat, în mod direct, de către naratorul-personaj. Se evidențiază, astfel, trăsăturile fizice (culoarea pielii, părul, buzele senzuale etc.), elementele vestimentare specifice unei femei din India, gesturile copilărești sau erotice.</p>
			<p>Prin caracterizare indirectă, se definește statutul ei psihologic, moral pe parcursul încercării de a-și afirma dreptul la dragoste, liberă de constrângeri familiale, de castă, de etnie. Este un tip de femeie, dar și un simbol: „Maitreyi este o femeie și un mit. Este mai ales un simbol al sacrificiului în iubire, trăind cu o intensitate și un farmec de substanță tare, aromitoare ca înseși parfumurile orientale.”</p>
			<p>Maitreyi își iubește familia, manifestă înțelegere și respect față de părinți și are, pentru sora ei Chabu, sentimente aproape materne. În plină epocă adolescentină, trăiește o mare pasiune pentru occidentalul Allan, căruia i se dăruiește cu tot sufletul. În trăirea iubirii, se dezvăluie alte trăsături psihologice: inteligența, sensibilitatea metafizică, capacitatea ludică și reflexivă.</p>
			<p>Chabu este sora mai mică a Maitreyiei, un copil cu o sensibilitate bolnăvicioasă, care, fără să vrea, îi deconspiră pe îndrăgostiți. Este singurul personaj din roman, care, după o criză morală, fără leac, moare.</p>
			<p>Narendra Sen, tatăl Maitreyiei, este un inginer din Calcutta, din casta aristocraților. Îl apreciază pe Allan, și, neavând fii, dorește să-l înfieze. Se simte trădat de acesta și-l alungă din casă, arătându-se ostil relației dintre Allan și Maitreyi. Este intransigent cu fiica mai mare, pe care o pedepsește și fizic, rămânând credincios codului moral bengalez.</p>
			<p>Punând în valoare interioritatea individului, importanța experienței personale pentru cunoașterea de sine și pentru cunoașterea celuilalt, folosind tehnici ale prozei moderne, subiective, de analiză psihologică, Mircea Eliade realizează, prin romanul Maitreyi: „ș...ț una din acele cărți cu destin de miracol în cariera unui scriitor și chiar a unei generații.”</p>
			</div>
		 );
		 
		 function Maitrey()
		 {
			ReactDOM.render(maytrei , document.getElementsByClassName("Swapper")[0]);
		 };
		 
		 const morometii = (
			<div class="Comentariu">
				<h1>Morometii</h1>
				<p>Romanul contemporan reunește tendințe diverse, îndatorate fie tradiției literare, fie tendințelor artistice mai noi. Pe linia realismului interbelic, dar cu note particulare, se situează Bietul Ioanide de George Călinescu, Moromeții de Marin Preda, Groapa de Eugen Barbu. La interferența realității cu mitul se plasează romanele lui D. R. Popescu (Vânătoarea regală), sau ale lui Fănuș Neagu (Frumoșii nebuni ai marilor orașe). Al. Ivasiuc, Constantin țoiu și Augustin Buzura se orientează către romanul psihologic, Octavian Paler cultivă formula romanului eseistic și a celui existențialist. Optzeciștii Mircea Cărtărescu, Gh. Crăciun, Mircea Nedelciu, Nicolae Iliescu, Ioan Groșan, Ioan Bogdan Lefter se deschid către experiențele postmoderniste, repunând în discuție toate convențiile romanescului.</p>
				<p>Moromeții ilustrează un fenomen de continuitate cu romanul realist interbelic, în speță cu cel al lui Rebreanu, dar, dacă orizontul investigat rămâne în linii mari același (lumea satului, psihologia țăranului), metodele de abordare sunt altele, tehnicile narative se înnoiesc, naratorul își schimbă parțial atributele, temele câștigă în complexitate, personajele păstrează, în multe cazuri, o adâncime sufletească insondabilă, ceea ce le face greu de redus la o schemă comportamentală, la o anumită tipologie.</p>
				<p>Romanul este compus din două volume, primul apărut în  și al doilea, în . El reprezintă un triumf estetic în sine, dar și raportat la literatura timpului, strivită sub imperativele realismului socialist, falsă, ideologizată, proslăvind izbânzile proletariatului și construirea omului nou. Desprinsă din acest context social-politic și cultural viciat, opera lui Preda stă sub semnul unui talent viguros, al unei puteri de observație a lumii dar și de invenție, remarcabile.</p>
				<p>Valorificând câteva scene de viață surprinse în schițele și în nuvelele din volumul Întâlnirea din pământuri (, anul debutului editorial al lui Preda), autorul realizează o frescă a satului românesc din preajma celui de-al Doilea Război Mondial. Fiecare roman al lui Preda se leagă de un anumit cadru istoric relevant: Intrusul și Cel mai iubit dintre pământeni de perioada abuzurilor comuniste din anii ’0, Delirul de momentul rebeliunii legionare etc. Faptul se datorează credinței autorului că literatura trebuie să fie fundamentată pe noțiuni precum istorie și adevăr.</p>
				<p>În concepția scriitorului, Moromeții trebuia să alcătuiască o tetralogie împreună cu Delirul (volumul al doilea al acestui roman a rămas în stadiu incipient) și Marele singuratic, surprinzând destinul membrilor acestei familii și al unor rude colaterale, într-o perioadă de câteva decenii.</p>
				<h2>Tema</h2>
				<p>Tema acestei creații fundamentale din opera lui Preda este „deruralizarea satului” (N. Manolescu) sau, dintr-o altă perspectivă, „libertatea morală în luptă cu fatalitățile istoriei” (E. Simion). Primul volum urmărește decăderea satului patriarhal sub legile nemiloase ale capitalismului, care așază banul mai presus de orice valoare morală, iar cel de-al doilea dispariția clasei țărănimii tradiționale, în urma unor lovituri istorice: reforma agrară din  și transformarea socialistă a agriculturii, începută în , adică desființarea proprietății individuale asupra pământului.</p>
				<p>Prin Ilie Moromete se prezintă, simbolic, un destin tragic, al omului confruntat cu o istorie absurdă, monstruoasă, în fața căreia încearcă să-și păstreze libertatea de gândire, „libertatea morală”.</p>
				<h2>Titlul</h2>
				<p>Titlul romanului, reprezentat de un substantiv propriu, articulat, trimite la ideea de familie. La lectură, se vădește faptul că Moromeții sunt un grup lipsit de coeziune. Criza familiei este adâncită de contextul socio-politic al vremii, de dorința copiilor de a trăi altfel decât părinții, de a nu mai fi țărani, în sensul modelului pe care îl reprezintă tatăl lor. Titlul „Moromeții” evocă o lume patriarhală zguduită din temelii, un univers uman sfâșiat de aspirații divergente, de neînțelegere și de ură. Ca și în cazul nuvelei Moara cu noroc a lui Slavici, titlul își dezvăluie valoarea de antifrază. Moromeții nu sunt decât un grup de persoane care trăiesc laolaltă, susținute, aproape artificial, de legăturile de sânge. Ruptura lor irevocabilă este înscrisă în datele personalității fiecăruia, atât de diferite de a celorlalți.</p>
				<p>În afară de temele tradiționale precum viața satului, istoria, familia, iubirea (ilustrată prin cuplul Polina-Birică), Preda tratează și alte aspecte ale realității, surprinse de o literatură mai nouă, ce pune accentul pe drama omului modern: criza comunicării, individul ca jucărie a sorții, înstrăinarea.</p>
				<h2>Viziunea asupra lumii</h2>
				<p>Preda, copil fiind – spunea el în confesiunile sale literare – și-a dorit cu patimă să nu mai fie țăran. Dorința lui aprigă de a învăța carte și de a părăsi satul, comună cu a eroului său, Niculae, îl arată de o altă constituție sufletească decât aceea caracteristică unui țăran adevărat. În Convorbiri cu Marin Preda, volum scos de poetul Florin Mugur, este inclusă o relatare a prozatorului despre o întâmplare petrecută la vârsta de - ani. Fusese trimis de tatăl său, Tudor Călărașu (prototipul real al lui Ilie Moromete), la câmp, cu caii. La întoarcere, pe când încerca să încalece, fiind prea scund și animalele având părul lucios, a alunecat și, căzând, a făcut o entorsă. Durerile puternice și faptul că și-a purtat toată vara mâna legată de gât „n-au impresionat pe nimeni”.</p>
				<p>Aceasta este lumea evocată în roman și cunoscută îndeaproape de Preda. O lume aspră în care copilul cel mic (Niculae) este învățat de fratele mai mare (Achim) să-și câștige demnitatea, în fața băieților din sat, cu pumnii; în care femeia îndură furia bărbatului revărsată în lovituri asupra ei (Catrina, Polina, Aristița Bălosu, soția lui Boțoghină), fără să se împotrivească; în care mezinul este considerat și el o forță importantă de muncă și luat la seceriș, chiar cu riscul de a-și tăia picioarele; în care părinții, prea absorbiți de nevoile zilnice, nu-și cunosc, mai adânc, copiii (Moromete crede că Niculae va rămâne repetent) și nu se preocupă prea mult de existența lor (Niculae este singurul care nu are scaun la masă); în care cel mai puternic se impune (mâncându-se dintr-o singură strachină, copilul cel mai mic nu ajunge suficient de repede să-și strecoare lingura printre ale fraților și se ridică de cele mai multe ori flămând de la masă) etc.</p>
				<p>Semnul eliberării lui Preda de această lume dură, cauza multor suferințe ale copilăriei sale, evocate în special prin intermediul personajului Niculae, este însăși scrierea romanului Moromeții. Prin această operă, arăta autorul, își plătise datoriile față de sat și se considera liber să se dedice altor teme, ceea ce a și făcut în celelalte romane ale sale.</p>
				<p>Dar satul înfățișat în Moromeții are și frumusețea lui susținută de un cod moral străvechi ce răzbate din comportamentul câtorva personaje și către care se îndreaptă admirația scriitorului. Ilie Moromete ilustrează, în bună parte, acest cod, prin concepția sa despre viață, care exclude lăcomia, răutatea, invidia și impune omenia, înțelepciunea, bucuria contemplației, ca valori umane fundamentale.</p>
				<p>Impresionante sunt totodată grija și devotamentul fetelor din familia lui Birică pentru fratele lor Ion, dragostea nepăsătoare de avere a Polinei pentru băiatul sărac, afecțiunea și înțelegerea lui Vatică Boțoghină pentru sora lui mai mică, Irina, în absența tatălui.</p>
				<p>Deasupra tuturor acestor pasiuni în mișcare ce clocotesc în viața satului, se află însă o entitate de temut, neînduplecată: timpul. Insidios, el lasă impresia că „avea cu oamenii nesfârșită răbdare”, ca, mai târziu, să se năpustească nemilos asupra lor. În contextul acestei mișcări perfide a timpului, Ilie Moromete pare un erou de tragedie împotriva căruia se adună lent și irevocabil forțe obscure ce îl pândesc de mult, din umbră: impozitele, datoriile, revolta fiilor mai mari, ura Guicăi.</p>
				<p>Tragedia nu este doar a lui Moromete, ci și a altora care crezuseră în ordinea și stabilitatea lumii lor: Dumitru a lui Nae – redus la tăcere, înfrânt; Boțoghină – rămas fără o bună parte din pământ și răpus de boală; țugurlan – arestat pentru a-l fi înfruntat pe Tache, fiul lui Aristide, în legătură cu hoția de la moară.</p>
				<p>Subminat de legile capitalismului brutal, satul patriarhal, pentru care Ilie Moromete, Cocoșilă, Dumitru a lui Nae reprezintă niște simboluri ale frumuseții morale și ale libertății de gândire, va intra într-un proces de disoluție, prin actul colectivizării forțate. În felul lor, cei trei sunt „ultimii țărani”.</p>
				<p>Omul, se sugerează în roman, își poate alege o conduită, dar nu-și poate domina destinul.</p>
				<p>În același timp, viața dusă alături de ceilalți poate fi cea mai dureroasă formă de singurătate și de înstrăinare, idee sugerată prin intermediul lui Ilie Moromete, cel care se retrage în fundul grădinii și vorbește singur, atunci când temerile îl copleșesc.</p>
				<h2>Compozitia</h2>
				<p>Compoziția romanului denotă legăturile operei cu genul dramatic. Cele două volume prezintă întâmplări numeroase din viața eroilor, delimitate din punct de vedere temporal dar și din perspectiva impactului lor, căpătând valoarea a două acte dintr-o dramă. O cortină imaginară se ridică brusc peste o scenă de viață obișnuită, cu protagoniști care se înfățișează lectorului cu identități precise și cu personalități gata formate. </p>
				<h2>Actiunea</h2>
				<p>Acțiunea se desfășoară în Siliștea-Gumești, un sat din Câmpia Dunării în care existența decurge, de generații întregi, „fără conflicte mari”. Apropierea celui de-al Doilea Război Mondial nu-i lasă pe oameni să intuiască marile schimbări ce vor avea loc în viața lor. Moromete, Cocoșilă, Dumitru a lui Nae și alți câțiva săteni se întâlnesc duminica, în poiana fierarului Iocan și fac politică, citesc ziarul, comentează cu bun-simț țărănesc și cu ironie discursurile regelui sau ale parlamentarilor. Dar statul, o entitate îndepărtată și abstractă, devine dintr-odată amenințător și rapace, nedispus să le mai tolereze taxele neplătite. Grâul, dintr-o recoltă foarte bogată, se vinde cu preț mic și speranțele multor familii de a ieși din impas se năruie. Lui Moromete copiii cei mari îi fură oile, caii și zestrea fetelor și fug la București, să-și facă un rost. Rămân de plătit taxele școlare ale fiului celui mic, Niculae și trebuie păstrată zestrea ce se măsoară în pogoane, a fetelor. Moromete nu are altă soluție decât să vândă o parte din pământ, pentru a scăpa de datorii. Cu această culminație dramatică se încheie primul volum.</p>
				<p>Mitul paternității este distrus, ca și acela al echilibrului peren al lumii sătești. De Moromete, centrul de interes al adunărilor din poiană, nu mai amintește decât „capul lui de humă arsă, făcut odată de Din Vasilescu” și uitat pe o poliță a fierăriei.</p>
				<p>Volumul al doilea – actul secund al dramei – prezintă satul și protagoniștii după un interval de trei ani. Faptele petrecute anterior determină un curs de neoprit al celor de acum. Paraschiv, Nilă și Achim refuză să se întoarcă acasă. Catrina începe să-l privească pe Ilie cu o ură neascunsă pentru tentativa lui de a-i readuce pe băieți în sat, promițându-le lor casa și, în plus, partea cuvenită din pământul reîntregit de tată, prin negoțul cu cereale. Niculae este retras de la școală, după trei clase de liceu, pe motiv că nu aduce casei niciun beneficiu. Destrămarea familiei continuă, ca o fatalitate. Ilie Moromete nu mai este o prezență însemnată în sat și nici în sânul familiei. Satul însuși devine de nerecunoscut, sub conducerea comuniștilor, prins într-o țesătură de intrigi pentru putere. Pierderea prestigiului lui Ilie și moartea sa sunt evenimente cu o vădită corespondență în lumea din afară. Odată cu Moromete se degradează și dispare chiar clasa țărănească.</p>
				<p>Incipitul și finalul primului volum se realizează simetric, prin referire la istorie: „... cu câțiva ani înaintea celui de-al doilea război mondial”/ „Trei ani mai târziu, izbucnea cel de-al doilea război mondial” și la timp: „... se pare că timpul avea cu oamenii nesfârșită răbdare”/ „Timpul nu mai avea răbdare”. Timpul apare aidoma unei zeități insuficient cunoscute, conduse de legități care scapă rațiunii umane. În incipit, el este înfățișat în imobilitate, ca forță pasivă și, prin aceasta chiar, lăsând impresia de „răbdare”. În concordanță cu imaginea liminară asupra timpului, ritmul narativ al primului volum este foarte lent. Cele trei părți care îl compun prezintă evenimente desfășurate de-a lungul unei veri. În prima parte, pentru a face loc cât mai multor personaje și scene de viață, se istorisesc fapte petrecute de sâmbătă după-amiază până duminică noaptea: cina Moromeților, tăierea salcâmului, întâlnirea din poiana lui Iocan, hora, fuga Polinei Bălosu cu Ion Birică.</p>
				<p>Partea a doua evocă un interval de două săptămâni, de la plecarea lui Achim cu oile, la București, până la criza de friguri a lui Niculae, în timpul serbării școlare.</p>
				<p>Partea a treia se deschide cu scena secerișului și se încheie cu fuga de acasă a fraților vitregi.</p>
				<p>Finalul primului volum anunță o precipitare a acțiunii, prin tehnica rezumativă. În câteva fraze, Preda surprinde atât măsurile luate de Ilie Moromete pentru a asigura supraviețuirea familiei, după lovitura necruțătoare a fiilor celor mari, cât și transformarea sufletească ireversibilă a eroului. Ultima propoziție devine un avertisment pentru prefacerile uluitoare ale satului patriarhal, relatate în volumul al doilea: „Timpul nu mai avea răbdare”. Moromeții II reconstituie istoria satului românesc din perioada - și este constituit din cinci părți. Ritmul narativ este mai alert, Preda recurge la elipsă (eliminarea unor fapte, omiterea unor perioade) și la tehnica decupajului, pentru a sugera iureșul istoriei noi: moartea lui Nilă în război, boala fatală de plămâni a lui Paraschiv, statutul de mic comerciant al lui Achim, inițierea erotică a lui Niculae, căsătoria Titei, accidentul mortal al soțului ei, plecarea Catrinei de acasă, perioada scurtă petrecută la conducerea satului de către țugurlan, predarea cotelor de grâu către stat, cedarea pământurilor de către țărani, în numele colectivizării etc.</p>
				<p>Dacă simetria incipit/final din primul volum dă experienței tragice a lui Moromete o aură de măreție, relația dintre începutul celui de-al doilea volum („În bine sau în rău, se schimbase Moromete?”) și sfârșitul său („... l-a auzit șsoția lui Niculaeț pe el, pe Niculae de alături, cum râdea în somn... ) operează o desolemnizare a situațiilor de viață prezentate, inclusiv a morții lui Ilie. De altfel, în volumul secund, Preda nici nu-l mai păstrează ca protagonist pe tată, ci pe fiu. Viața este continuă trecere, prefacere, Moromeții lasă, în istorie, locul unul altuia. Părintele, cu viziunea lui despre pământ și despre familie, reprezintă o etapă încheiată.</p>
				<p>După mărturisirea autorului, începutul și încheierea romanelor sale trebuie să fie memorabile, „să atragă atenția”, direcționând lectorul către o morală, către o filosofie de viață.</p>
				<h2>Subiectul</h2>
				<p>Subiectul unește, în primul volum, mai multe planuri narative. Cel principal urmărește viața familiei Moromete, un grup eterogen și numeros. Ilie are trei fii din prima căsătorie – Paraschiv, Nilă și Achim –, iar Catrina o fiică lăsată în creștere fostului său socru. Din această a doua căsătorie a lor s-au născut două fete – Tita și Ilinca și un băiat – Niculae. Copiii cei mari își urăsc mama vitregă (mai ales Paraschiv) și sunt învrăjbiți cu frații lor mai mici. Tensiunile dintre membrii familiei sunt intensificate de bârfele și de uneltirile Mariei (Guica), sora lui Ilie, care și-ar fi dorit ca fratele ei să nu se recăsătorească și să-i crească ea pe băieți, dar și de nemulțumirile Catrinei față de promisiunea încălcată a lui Ilie de a trece casa pe numele ei, ca o recompensă pentru vânzarea unui pogon în timpul secetei.</p>
				<p>Paraschiv, Nilă și Achim sunt îndemnați de Guica să creadă că munca lor în familie se face doar în folosul surorilor vitrege, care-și procură zestrea necesară măritișului, în timp ce ei umblă peticiți și murdari și în avantajul lui Niculae, înscris la școala din Câmpulung, pentru a se face „boier”.</p>
				<p>Așa că împreună cu mătușa lor băieții pun la cale un plan distructiv pentru restul familiei împovărate de mari datorii la bancă (din suma împrumutată cumpăraseră oi) și de „fonciire”. Achim pleacă la București cu oile, având învoirea tatălui, spre a obține un profit mai mare, în capitală, din vânzarea laptelui și a brânzei. Numai că el vinde turma și-i așteaptă pe Paraschiv și pe Nilă să fugă și ei, cu caii familiei, înaintea secerișului, pentru a le da celorlalți de acasă lovitura de grație.</p>
				<p>Nilă nu este de acord să-și lase tatăl fără sprijin la seceriș, dar, mai apoi, în urma unui conflict violent cu el, cei doi fură caii, covoarele de zestre ale fetelor și banii din casă și pleacă la București.</p>
				<p>Moromete vinde o parte din pământul familiei pentru a-și achita toate datoriile, „rămânând ca necunoscută soluția acestor probleme pentru viitor”.</p>
				<p>În plan secundar, prin alternanță, sunt prezentate și alte familii: cea a bogatului Tudor Bălosu care nu acceptă ca fiica lui, Polina, să se mărite cu un băiat foarte sărac, dar fata se va răzvrăti și-și va cere dreptul la zestre, mergând cu revolta și ura până la a da foc casei părinților; cea a lui Vasile Boțoghină, bolnav de plămâni, nevoit să vândă din pământ, pentru a-și plăti tratamentele la sanatoriu; cea a țăranului sărac țugurlan, închis pentru a se fi bătut cu fiul primarului, din pricina unor nereguli la moară; cea a fierarului Iocan, îmbogățit și intrat în politică.</p>
				<p>Ca și Rebreanu, Preda construiește o monografie a satului românesc, dar în altă perioadă istorică, ilustrând tradiții (călușarii, obiceiurile de Rusalii, înmormântarea și parastasul), ritualuri (masa, secerișul), mentalități (autoritatea paternă) ale unei comunități care a moștenit din generație în generație niște valori morale și niște principii de conviețuire armonioasă.</p>
				<p>Volumul al doilea se caracterizează printr-o dispersie a epicului. Alături de prezentarea succintă a destinului personajelor din primul volum (Moromete își revine financiar și își schimbă prietenii, Guica moare, Tudor Bălosu devine „binevoitor față de vecinul său”, Nilă este ucis în lupta de la Cotul Donului, Paraschiv se îmbolnăvește de plămâni și-și află astfel sfârșitul, Catrina îl părăsește pe Ilie și se mută la Marița, zisă Alboiaca, fata ei din prima căsătorie, Niculae urmează o școală de activiști, fiind înscris în Partidul Comunist, Tita și Ilinca se căsătoresc etc. ) se regăsesc relatări despre schimbarea radicală a vieții satului care ajunge „o groapă fără fund, din care nu mai încetau să iasă atâția necunoscuți”. Destinul Siliștei-Gumești este condus de diverși indivizi caracterizați de dorința oarbă de putere, de răutate și de viclenie: Vasile al Moașei, Zdroncan, Mantaroșie, Isosică, Bilă etc.</p>
				<p>Discuțiile dintre Niculae ce reprezintă „istoria care se face” și Ilie Moromete care poartă în sine „întreaga istorie”, „experiența seculară pe care o simbolizează tatăl, modul tradițional de a fi al gospodăriei țărănești” pun în lumină contrastul ireductibil dintre două epoci, dintre două tipuri de gândire.</p>
				<p>Moartea lui Moromete, plasată în finalul romanului, capătă un sens amplificat. Împreună cu el pier o concepție și un stil de viață, clasa țărănimii înseși.</p>
				<p>Există în roman câteva scene reprezentative pentru universul patriarhal reconstituit de prozator. Una dintre ele este cea a mesei, prilej, pentru Preda, de a realiza o analepsă (prezentare a unui moment anterior faptelor consemnate) referitoare la viața lui Moromete și a Catrinei dinainte de această a doua căsătorie. Ritualul se desfășoară în tindă, „la o masă joasă și rotundă”, având în jurul ei „niște scăunele cât palma”. Forma mesei evocă simbolistica ei străveche: unitate, armonie, ciclul unei existențe previzibile, normate de legi strămoșești. Câteva detalii despre poziția membrilor familiei lasă să se întrevadă ruptura lor sufletească, destrămarea iminentă a grupului. Copiii sunt așezați „după fire și neam”, ca recunoaștere tacită a rivalității dintre ei. Cei trei băieți din prima căsătorie a lui Ilie stau unul lângă altul, „ca și când ar fi fost gata să se scoale de la masă și să plece afară”, Catrina, lângă vatră, îi are alături „pe ai ei ș...ț, copii făcuți cu Moromete”. În timp ce toți ceilalți mănâncă „umăr lângă umăr, înghesuiți”, tatăl ocupă „pragul celei de-a doua odăi”, de unde „putea să se miște în voie” și-i „stăpânea cu privirea pe fiecare”. Niculae, singurul care nu are scaun, se așază „turcește pe pământ”. Cina Moromeților este reprezentativă pentru o familie de țărani care urmează un cod comportamental exterior, fără convingere, în absența unor soluții de moment pentru criza traversată. Tatăl se închină mașinal, înainte de masă, dar gestul lui rămâne fără semnificație, nefiind urmat de ceilalți care schimbă însă priviri dușmănoase și replici pline de ură. Liniștea care se instalează o clipă, când „fiecare mânca repede, însuflețit pe neașteptate, tăcut și nemaisimțind pe cel de alături” este tulburată de plânsul lui Niculae care râvnește nu la fiertura de ierburi pusă pe masă, ci la bucata de brânză înfulecată de câine.</p>
				<p>Agitația care domină scena sugerează că autoritatea tatălui care îi admonestează sau îi ironizează pe toți, din poziția lui privilegiată, este un atribut temporar și iluzoriu. O altă secvență de mare forță artistică este aceea a tăierii salcâmului. Moromete îl trezește, de cu noapte, pe Nilă, cel mai docil dintre băieții mai mari, fără să-i spună motivul și îl ia cu sine în grădină. Câteva detalii de atmosferă dau momentului o gravitate tulburătoare, valoarea unei premoniții sumbre: „luna răsărise după ploaie și fiindcă nici dimineață și nici noapte nu era, semăna cu un soare mort, ciuntit și rece”, iar „Vaierul cimitirului răzbătea acum printre salcâmi atât de aproape încât se părea că bocetele ies chiar din pământ”. Pe acest fundal este plasată doborârea salcâmului celui mai falnic din sat, loc de întâlnire și de joacă pentru copii. Scena este înfățișată cu minuțiozitate, narațiunea avansează lent, în combinație cu descrierea simbolică și cu fragmentele de dialog tensionat dintre tatăl hotărât să renunțe la această podoabă a grădinii sale și fiul uluit de neașteptata decizie.</p>
				<p>Salcâmul primește însușiri umane. Lovit din ambele părți „se clătină, se împotrivi”, apoi „se prăbuși și îmbrățișă grădina cu un zgomot asurzitor”.</p>
				<p>Raportată la întregul roman, secvența concentrează, simbolic, toată istoria ulterioară acestui episod, atât a lui Moromete și a familiei lui, cât și a întregului sat. O fetiță de prin vecini îndrăznește să i se adreseze lui Ilie cu porecla Pațanghel, prevestire a pierderii reputației acestuia între săteni, toată priveliștea se micșorează, oamenii, locurile, „grădina, caii, Moromete însuși arătau bicisnici”. Istoria năvălește amenințătoare din toate părțile. Ironiile tatălui care răspunde la întrebările pline de perplexitate ale lui Nilă: „Salcâmul ăsta? De ce să-l tăiem? cum să-l tăiem? De ce?!...” cu replica: „Într-adins, Nilă îl tăiem, înțelegi? Așa, ca să se mire proștii” exteriorizează o amărăciune grea, o suferință a înfrângerii căreia bărbatul este totuși incapabil să-i anticipeze adevăratele dimensiuni. Totuși Bălosu nu are, la cumpărarea salcâmului, bucuria de a citi pe chipul vecinului său strâmtorat semnele neputinței și ale tristeții.</p>
				<h2>Conflictul</h2>
				<p>În Moromeții, un roman de evenimente și nu unul psihologic, accentul cade asupra conflictelor exterioare. Tehnica utilizată este a acumulării treptate, iar climaxul încordării este atins în finalul volumului întâi, în scena pedepsirii cu parul a lui Paraschiv și a lui Nilă, fiii răzvrătiți împotriva autorității tatălui.</p>
				<p>Ilie Moromete este centrul de iradiere a nemulțumirilor. Băieții lui din prima căsătorie îl acuză de lipsa simțului practic, a vocației capitaliste de îmbogățire, sesizată în schimb la vecinul lor, Tudor Bălosu, care nu se mulțumește să aibă pământ, ci se străduiește să-l sporească, obținând bani mulți din vânzarea cerealelor la munte, neîndurător, cu un preț exagerat de mare.</p>
				<p>În opinia tatălui, ei sunt însă niște „bezmetici” care nu înțeleg că viața nu se rezumă la avere, la profit. Fuga lor la București și încercarea de a-și face un rost acolo, vânzând oile, caii și bunurile furate de acasă nu îi vor îndepărta de statutul lor de ființe mediocre, conduse de o ură viscerală, de porniri iraționale.</p>
				<p>Despre reușitele lor (Nilă ajunge portar la un bloc, Paraschiv – sudor, iar Achim – comerciant) tatăl va vorbi mereu cu dispreț, sancționând utopia vieții lor orășenești.</p>
				<p>Catrina vorbește despre soțul ei folosind cel mai adesea pronumele „ăla”, semn al distanței sufletești și al neîncrederii în Ilie, atitudine justificată de refuzul acestuia de a trece casa și pe numele ei, după ce, pentru a-i putea crește pe Paraschiv, Nilă și Achim, vânduseră din pământul de zestre, pe vremea secetei, un pogon. Conflictul cu Ilie atinge punctul culminant după întoarcerea bărbatului de la București, când ea află de promisiunea făcută băieților de a le da lor casa, părinții mulțumindu-se cu o „coșmelie” înălțată alături. Consecința este că își părăsește soțul și se mută la Marița – Alboaica – fiica ei din prima căsătorie.</p>
				<p>O altă sursă de tensiune o reprezintă Maria, sora lui Moromete, poreclită, din pricina gurii sale rele, Guica. Ea știe să speculeze frustrările nepoților, înverșunându-i împotriva tatălui lor, a mamei și a fraților vitregi și îi îndeamnă să fugă de acasă cu acea parte din averea familiei ce li s-ar fi cuvenit de drept. Murindu-i, în tinerețe, copilul și fiind alungată de bărbat, ea îndreaptă spre fiii cei mari ai lui Moromete o energie maternă pervertită. Visul ei de a-i avea alături, la bătrânețe, ca sprijin, se spulberă. Guica moare singură și Ilie refuză să meargă la înmormântarea ei.</p>
				<p>și Niculae vede în părintele său o pricină de nefericire. Nu are manuale, deci nu poate învăța și nu mai frecventează școala, căci, pentru Ilie, învățătura îi este folositoare omului numai până deprinde să citească și să se iscălească. Insistent, copilul își convinge întâi mama, apoi tatăl, să fie lăsat să termine cursurile școlii din sat și apoi să meargă să studieze la Câmpulung, cedându-le surorilor sale pământul ce îi revenea, ca nimeni din familie să nu se opună plătirii taxelor lui școlare. Când se îmbogățește, paradoxal, Moromete îl retrage pe Niculae de la cursuri și îl pune să muncească în gospodărie. Înscriindu-se în Partidul Comunist, Niculae pleacă din sat și urmează o școală de activiști. Conflictul dintre el și tată, dizolvat abia în visul tânărului, după dispariția lui Ilie, este datorat incapacității lor de comunicare, orgoliului fiului de a-și căuta eul, mândriei tatălui de a avea ultimul cuvânt. În esență, ei reprezintă noul și vechiul, două fețe ale istoriei, particulare și generale.</p>
				<p>Conflictele interioare se plasează în plan secund și sunt dezvăluite fie prin complicitatea naratorului cu personajele, într-un discurs care are rolul de a relativiza granița dintre cele două instanțe narative, fie prin intermediul monologului. Prima modalitate este folosită în cazul lui țugurlan și al Catrinei. Valurile de gânduri sunt surprinse într-un limbaj care topește vorbirea personajului în relatarea auctorială, făcând loc stilului indirect liber: „... seara când se culcă întârzie câteva clipe să adoarmă. Ani în șir țugurlan se simțise bine cu starea lui: el de o parte și toți ceilalți în afară; nici o apropiere și nici o încredere. Dar de astă dată un gând străin îl întreba: de ce îi înjurase pe oameni la fierărie? Că de înjurat îi înjurase, asta era adevărat”.</p>
				<p>Monologul adresat unui interlocutor imaginar, cu inflexiuni dramatice, dezvăluie procesele de conștiință ale lui Ilie Moromete, nevoia lui acută de clarificare asupra rostului său în lume și al clasei pe care o reprezintă: „Fiindcă să nu-mi spui tu mie cum e omul, eu îl cunosc cum e făcut și de câte ori trebuie să se lovească cu capul de pragul de sus ca să-l vadă pe ăla de jos! De-atâtea ori că în timpul ăsta neomul încalică pe umerii lui și el îl duce și până își dă seama că la urma-urmei cu ce drept stă ăla pe umerii lui, îi trece viața și abia de mai apucă să le spună și el copiilor lui că așa n-a fost bine, și moare. Iar copiii, care își mai aduce aminte, bă, tata a zis așa, bine, care nu, care pe unde apucă o ia de la cap sau învață de la altul cum nu e bine, că de la ta-său nu s-a priceput... Că tu vii și-mi spui că noi suntem ultimii țărani de pe lume și că trebuie să dispărem... și de ce crezi că n-ai fi tu ultimul prost de pe lume și că mai degrabă tu ar trebui să dispari, nu eu?...”</p>
				<p>Aceste popasuri meditative ale personajelor ca și perspectiva filosofică asupra relației omului cu timpul și cu istoria fac ca romanul Moromeții să deschidă „un drum larg prozei analitice de inspirație rurală” (Dumitru Micu).</p>
				<p>Poziția naratorului certifică și ea apartenența acestei opere a lui Marin Preda la o altă vârstă a romanului realist-obiectiv. Exterior evenimentelor, deci extradiegetic, naratorul povestește la persoana a treia (heterodiegetic) istoria decăderii unei familii și a civilizației rurale. El știe mai mult decât personajele sale (focalizare zero): „Fiindcă pe jumătate din acel loc se afla casa părintească și gospodăria și pentru că trecuseră aproape cincisprezece ani fără ca gospodăria să fie împărțită, moștenirea în cazul casei și locului trecea de drept celui care o folosea. Maria Moromete nu știuse și nici acum nu știa acest lucru. Nici Moromete nu știa...”</p>
				<p>Asumându-și, în consecință, atributele omniscienței și ale ubicuității (omniprezenței), naratorul din Moromeții iese totuși din tiparele tradiționale. Preda îi limitează puterile demiurgice, introducând două tipuri de personaje care vădesc o cunoaștere din interior a unor evenimente, inaccesibilă în totalitate sau parțial naratorului: reflectorii (Ilie – în volumul I și, într-o anumită măsură, și în volumul al doilea și Niculae, în volumul secund) și informatorii (Parizianu, din perspectiva căruia este istorisită întâlnirea de la București a lui Moromete cu fiii săi mai mari și Ilinca, relatând lui Niculae ultimele zile din viața tatălui lor, apoi Alboaica, ducând mai departe povestea).</p>
				<p>Uneori rolul de narator este cedat unui personaj care se transformă el însuși într-un narator și-și creează un personaj, cum se întâmplă în scena în care Moromete, ridicând în picioare gardul cel nou, povestește în fața unui auditoriu improvizat despre traiul familiei lui Traian Pisică.</p>
				<p>În volumul al doilea, strategia narativă urmărește relativizarea oricărui adevăr de viață. Formulele care spulberă orice judecată definitivă asupra evenimentelor sunt: „Se spunea despre ei doi că sunt prieteni șNiculae și Iosif, un alt activist de partidț...”; „Astfel dispăru Niculae din sat ș...ț, după cum declară notarul.”; „Se dusese pe atunci zvonul...”; „Așa se află la un moment dat...”; „... fără să întrebe nimic aflaseră șTita și Alboaicaț numaidecât din gura mamei ce se întâmplase.”</p>
				<p>N. Manolescu vede în acest procedeu „ultima vârstă a romanului doric”, când „naratorul nu mai cunoaște finalitatea ultimă a actelor umane, el având sub ochi o viață care curge parcă la întâmplare și într-o direcție care îi scapă”. </p>
				<h2>Personajele</h2>
				<p>Deși Moromeții este un roman realist, asocierea eroilor cu anumite tipuri umane, posibilă în fapt, nu este totuși suficientă pentru a le cataloga. A afirma despre Ilie că reprezintă tatăl autoritar, despre Niculae că este ambițiosul, despre Bălosu că este o întrupare a parvenitului, despre Polina că ilustrează tipul femeii voluntare nu înseamnă a epuiza calificativele ce li se cuvin. Preda construiește chiar și în cazul unor ființe cu sentimente și manifestări primitive cum sunt Paraschiv și Nilă un halou al personalității pe care nu-și propune să-l cuprindă în explicații, să-l elucideze. Fire nevăzute pun oamenii în mișcare și îi motivează obscur în faptele lor. O doză de neprevăzut survine continuu, chiar și în comportamentul unor personaje ce par previzibile: Ilie îl retrage pe Niculae de la școală când se îmbogățește din negoț, după ce făcuse mari eforturi să-i plătească studiile într-o vreme de sărăcie; Catrina își părăsește familia, dar se reîntoarce, mânată de același instinct imprevizibil; tatăl trăiește, la șaizeci de ani, o idilă cu fosta sa cumnată și lipsește nopțile de acasă; Ilinca și Tita intră în conflict din pricina zestrei primite din partea părinților etc.</p>
				<p>Numeroaselor prezențe umane care umplu paginile romanului (mai ales în volumul al doilea) oferă sugestia infinității și varietății nesfârșite a lumii. </p>
				<p>Protagonistul, Ilie Moromete, este un țăran mijlocaș, surprins într-un moment de criză adâncă și prelungită atât a satului românesc, cât și a istoriei contemporane. Caracterizarea directă, făcută de narator, îl înfățișează la „acea vârstă între tinerețe și bătrânețe când numai nenorociri sau bucurii mari mai pot schimba firea cuiva”. Absența unui portret fizic veritabil al eroului sugerează caracterul lui exponențial de „ultim țăran”, reprezentat al unei lumi arhaice care se scufundă dramatic.</p>
				<p>Portretul moral al personajului scoate la iveală o serie de contradicții. Inteligent, cu o mare putere de pătrundere a oamenilor și a faptelor, Ilie dovedește totuși naivități de neiertat. Crede că poate ține sub control tensiunile vechi și crescânde din familie, ignoră puterea de a face rău a Guicăi, amână trecerea casei pe numele Catrinei, batjocorindu-i temerile de a fi alungată de fiii lui cei mari, ironizează suferința lui Niculae de a merge cu oile și de a nu fi trimis la școală.</p>
				<p>Stăpân iluzoriu pe un regat fragil – familia divizată –, tatăl își pune speranțele într-o înțelegere tacită de către ai săi a neajunsurilor suportate împreună și într-o tolerare complice, de către supraindividualitatea care este statul, a datoriilor lui mereu amânate.</p>
				<p>Nefiind preocupat doar de „pământ și bani”, cuvinte pe care Polina le aude repetate întruna de tatăl ei, Tudor Bălosu și de fratele ei, Victor, Moromete trăiește bucuria contemplării lumii de pe „stănoaga podiștei”, în așteptarea unui partener inteligent de conversație.</p>
				<p>Comportamentul său divulgă o mare putere de disimulare, ca în scena în care agenții fiscali vin să încaseze „fonciirea” și Ilie se preface că nu-i vede, strigă la soție și la copii, stă cu spatele, ca mai apoi să se întoarcă brusc și să le strige teatral: „N-am!” Jocul continuă, căci Jupuitu scrie o chitanță pentru plata a trei mii de lei, Moromete nu obiectează, dar o întoarce pe ambele părți și apoi rostește cu inocență: „Păi nu ți-am spus că n-am?!” Fiindcă practică această strategie a amânării datoriilor, încă de la împroprietărirea de după război, adică de  ani, Moromete nu ia în serios amenințările la adresa averii sale. El speră într-o ștergere a datoriilor către stat, fapt pe care l-a mai trăit o dată. Cele  pogoane îi dau siguranța unei vieți fără risipă dar și fără mari primejdii. Fiecare copil își poate primi lotul de pământ cuvenit și viața familiei se poate desfășura în pace, vreme îndelungată.</p>
				<p>Aici se face simțită utopia gândirii eroului. Pentru el, lumea țărănească este un teritoriu al stabilității și al ordinii de neclintit. Feciorii săi nu pot să trăiască altcumva decât au făcut-o el însuși și strămoșii lui. Numai că nici Paraschiv, Nilă și Achim și nici Niculae nu se mulțumesc cu modul de viață patriarhal. Feciorii cei mari visează să câștige mulți bani, la oraș, Niculae vrea să învețe carte și să plece din sat.</p>
				<p>Caracterizat direct, de către Catrina, bărbatul apare ca o fire atrasă de magia vorbei și nu de a faptei imediate: „Lovi-o-ar moartea de vorbă, de care nu te mai saturi, Ilie! Toată ziua stai de vorbă și beai la tutun...” În viziunea lui Niculae, el este un om sucit, imprevizibil: „... cât am trăit rău, tata, am ținut toți la el și a făcut ce a putut pentru fiecare. Cât s-a înstărit,</p>
				<p>n-a mai fost capabil de nimic și nu pentru că nu mai putea...”</p>
				<p>Relațiile cu celelalte personaje subliniază oscilații de atitudine. Prieten bun cu Cocoșilă, într-un moment de tensiune sufletească este rău impresionat de înjurăturile inofensive ale acestuia, se supără și nu se mai împacă niciodată cu el. Față de Niculae este când înțelegător, când aspru și opac la dorințele lui. Deși Paraschiv, Nilă și Achim îl aduc în pragul prăbușirii interioare și financiare, prin fuga lor la București cu o bună parte din averea familiei, îi absolvă și caută, cu orice preț, să-i aducă acasă, promițându-le drepturi mai mari decât celorlalți frați, ceea ce va spori animozitățile existente până atunci. Nici pe Guica n-o poate ierta pentru răutate și, de aceea, nici nu se duce la înmormântarea ei.</p>
				<p>Puterea lui de a face haz de necaz devine incomodă uneori (își batjocorește fiul mijlociu care vrea să știe de ce taie acel anume salcâm), alteori stârnește hohotele celor din jur, cum se întâmplă în scena de la câmp, când se oferă, grijuliu, să-i dea apă lui Paraschiv, după ce acesta își arsese limba cu fasolea încinsă, tatăl fiind primul care încercase mâncarea și nu spusese nimic, spre a se delecta cu reacția următorului păcălit.</p>
				<p>Plăcerea de a povesti, reieșită din caracterizarea prin vorbe, li se impune celorlalți ca un dar de a surprinde și de a putea integra în limbaj lucruri care lor le scapă. Niculae este fascinat de istorisirea părintelui său despre călătoria cu Bălosu, la munte, spre a vinde porumb. Atunci când i se oferă ocazia să facă împreună același drum, este dezamăgit că nu regăsește în oamenii și în locurile evocate nicio lumină din relatarea seducătoare.</p>
				<p>Semnul prețuirii de care se bucură în sat este că adunările din poiana lui Iocan nu încep fără „omul lor”. Citind din ziar, Moromete găsește nuanțe ascunse și face comentarii pline de miez pentru sătenii strânși la fierărie. Acele clipe de duminică sunt manifestarea eliberării lor de necazurile zilnice, expresia plăcerii gratuite de a sta de vorbă, de a practica „o joacă de oameni mari” (Valeriu Cristea).</p>
				<p>Caracterizarea prin reacții psihologice este magistral surprinsă în finalul volumului întâi, după fuga băieților cu caii, banii și covoarele de zestre ale fetelor, când Moromete renunță la formele cele mai dragi de exteriorizare a libertății sale spirituale: „...</p>
				<p>Moromete nu mai fu văzut stând ceasuri întregi pe prispă sau la drum pe stănoagă. Nici nu mai fu auzit răspunzând cu multe cuvinte la salut. Nu mai fu auzit povestind.” </p>
				<p>Autocaracterizarea memorabilă plasată spre sfârșitul volumului al doilea: „... eu totdeauna am dus o viață independentă”, situează personajul în sfera oamenilor superiori, capabili de reflecție, de interogație asupra individului și a rosturilor lumii. Ilie Moromete este construit ca o replică polemică la o întreagă serie de personaje ilustrative pentru universul satului. El este un țăran filosof, disimulant și ironic, o prezență inedită într-o proză modernă, neorealistă, cu tematică rurală.</p>
				<h2>Relatia Ilie Moromete - Catrina</h2>
				<p>Cele două personaje reprezintă o fațetă a cuplului închegat în lumea satului, foarte asemănătoare cu aceea ilustrată prin Aristița și Tudor Bălosu sau prin Anghelina și Vasile Boțoghină. Bărbatul este capul familiei și hotărârile lui, chiar discutabile, rămân de neclintit, impuse uneori cu violență. O altă ipostază a relației soț-soție apare prin intermediul proaspăt căsătoriților Polina Bălosu și Ion Birică, Polina fiind aceea care îl instigă pe bărbat pentru obținerea cu forța a drepturilor ei de zestre și deciziile sale se transformă obligatoriu în faptă. Dar cei doi sunt o generație mai nouă, gata să înfrunte formele tradiționale de autoritate din familie.</p>
				<p>Atât Ilie cât și Catrina au avut o căsnicie anterioară. Moromete a rămas de tânăr văduv, cu trei băieți. Catrinei i-a murit bărbatul curând după căsătorie și fiica ei, adusă pe lume ulterior, a rămas să fie crescută de socru. În urma unei aventuri cu primarul satului, ea mai naște un băiat, dar familia lui, foarte bogată, n-o acceptă de noră și îi ia copilul, lăsând-o liberă să se recăsătorească.</p>
				<p>Catrina primește, în urma acestei întâmplări, un lot de opt pogoane, căci primarul îndrăgostit odinioară de ea, îl trecuse pe fostul ei bărbat între eroii căzuți pe front și o împroprietărise. Cu această zestre se mărită ea cu Ilie, abia întors din război și având copiii în grija surorii lui, Maria. În timpul secetei, Catrina vinde un pogon, pentru a-i putea crește pe băieții lui Moromete, dar soțul nu-și respectă promisiunea ca, în schimbul acestui sacrificiu, să treacă pe numele ei casa.</p>
				<p>Acesta este unul din factorii de tensiune nediminuată din familie. Cu timpul, se adaugă lipsa de respect și chiar ura lui Paraschiv, a lui Nilă și a lui Achim împotriva mamei vitrege.</p>
				<p>În situațiile conflictuale cotidiene, Moromete este de obicei de partea fiilor mai mari, apostrofând-o pe Catrina pentru ieșirile ei necugetate: „Taci, fa, din gură, n-auzi?!” sau: „Pune, fa, mâncarea și mai trage-te pe fălcile alea că te-or fi durând de când vorbești!” Femeia îl înfruntă cu privirea și chiar cu vorba: „Veniți de la deal și vă lungiți ca vitele...</p>
				<p>și eu să îndop singură o ceată de haidamaci...”, dar știe când să se oprească, pentru a evita accesele de furie ale bărbatului.</p>
				<p>Mai atentă la frământările sufletești ale lui Niculae, mama îi susține cauza în fața soțului nepăsător la plânsetele copilului care vrea să învețe mai departe și este dispus, pentru aceasta, să-și cedeze partea de pământ cuvenită, din averea familiei, surorilor, spre a nu stârni protestele celorlalți. Ea pune la cale, împreună cu Niculae, planul de a-i aduce acasă pe preot și pe învățător, fără știrea lui Ilie, ca să-l înduplece în privința viitorului copilului.</p>
				<p>Tatăl vede în fiul cel mic un executant greoi al muncilor care i se încredințează, încăpățânat, cu o dorință ciudată, de neluat în seamă, de a merge la școală. În timp ce Catrina se lasă înduioșată de rugămințile mezinului, Ilie îl batjocorește, nevăzând în învățătură vreun folos: „Altă treabă n-avem noi acuma! Ne apucăm să studiem.”</p>
				<p>Soții Moromete ajung să ducă vieți aproape separate. Femeia este subjugată de treburile gospodărești și, uneori, pentru a-și opri gândurile rele din timpul zilei, care i se amplifică în somn și se manifestă ca vise greu de suportat, face și muncile celorlalți. Îndemnată de o vecină, caută să-și găsească liniștea în rugăciuni sau în slujbele de duminică, de la biserică. Bărbatul o disprețuiește pentru bigotismul ei și simte, la venirea unui preot mai tânăr în sat, că, de fapt, Catrina este atrasă mai mult de farmecul slujitorului Domnului decât de serviciul religios. Consolarea lui o reprezintă ieșirile pe stănoagă, în fața porții, discuțiile politice din poiana lui Iocan, taifasurile cu prietenii.</p>
				<p>Dar pe Catrina gândurile pioase nu o țin mult și nu o împiedică să schimbe replici tăioase cu Paraschiv, cu Nilă și cu Achim, mai ales în absența tatălui.</p>
				<p>În scena finală din primul volum, a revoltei lui Paraschiv și a lui Nilă, Ilie o pedepsește mai întâi pe Catrina, repezind de trei ori, îndesat, pumnul asupra capului ei. Identifică în ea voința conflictuală mai slabă și pe aceasta vrea s-o înăbușe fără zăbavă, ca mai apoi să se confrunte cu agresivitatea fățișă a băieților. Bătaia cu parul îi copleșește fizic pe fiii răzvrătiți, însă nu poate înmuia în ei sentimentul pietrificat de ură.</p>
				<p>Autoritatea paternă se află la crepuscul. Secvențe din volumul al doilea consemnează gesturi de neconceput altădată: Catrina îl ignoră, fetele îi întorc spatele, Niculae refuză să-i răspundă la întrebări.</p>
				<p>Dintr-o lipsă crescândă de considerație față de soțul ei, dar mai ales din aversiune, Catrina îl părăsește pe Ilie, la bătrânețe, mutându-se la fiica ei din prima căsătorie.</p>
				<p>Reîntoarsă acasă, se confruntă din nou cu replicile usturătoare ale soțului care, la șaizeci de ani, a redescoperit dragostea alături de sora fostei sale soții, Fica. Îi rămâne alături până în clipa morții, dar legătura lor sufletească nu se va mai reface.</p>
				<p>Din perspectiva finalului, relația dintre Ilie și Catrina dezvăluie criza comunicării, înstrăinarea, teme ale literaturii moderne.</p>
				<p>Moromeții reprezintă un roman de referință pentru proza contemporană, de o mare densitate epică, în care socialul și psihologicul concură la realizarea unei monografii a satului românesc aflat la răscrucile istoriei.</p>
			</div>
		 );
		 
		 function Morometii()
		 {
			ReactDOM.render(morometii , document.getElementsByClassName("Swapper")[0]);
		 };
		 
		 const luceafarul = (
			<div class="Comentariu">
				<h1>Luceafarul</h1>
				<p>Poemul Luceafărul a fost publicat pentru prima dată în „Almanahul Societății Academice Social Literare România Jună”, în aprilie , apoi în revista Convorbiri literare și în volumul Poezii, din . Până la forma finală, textul a suferit mai multe transformări, în fază incipientă el fiind o simplă versificare a basmului lui Kunisch, apărută în volumul „Literatura populară”, din 0, al lui Ilarie Chendi.</p>
				<p>Tudor Vianu consideră poemul „o sinteză a categoriilor lirice mai de seamă pe care poezia lui Eminescu le-a produs mai înainte”, dar și ca „poem al contrariilor reunite sub semnul universalității”.</p>
				<p>Dincolo de orice definiție, se știe faptul că Luceafărul eminescian a generat o multitudine de interpretări critice și că s-a scris despre el mai mult decât despre orice altă creație din literatura română.</p>
				<h2>Geneză</h2>
				<p>În manuscrisul , pe fila  (Perpessicius, „Opere”, vol. II, , p. 0), Eminescu notează: „În descrierea unui voiaj în țările Române, germanul K. Povestește legenda Luceafărului. Aceasta e povestea. Iar înțelesul alegoric ce i l-am dat este că dacă geniul nu cunoaște nici moarte și numele lui scapă de noaptea uitării, pe de altă parte aici pe pământ nici e capabil a ferici pe cineva, nici capabil de a fi fericit. El n-are moarte, dar n-are nici noroc. Mi s-a părut că soarta Luceafărului din poveste seamănă mult cu soarta geniului pe pământ și i-am dat acest înțeles alegoric.” Citatul se referă la germanul Richard Kunisch, autorul memorialului de călătorie „Bucarest und Stambul, Skizzen aus Ungarn, Rumänien und der Turkei”, pe care îl scrie în , în urma unei călătorii în țările Române. Aici există și două basme muntenești, „Das Mädchen im goldenen Garten” și „Die Jungfrau ohne Körper”, pe care Eminescu le-a cunoscut din vremea studenției. Pe amândouă le traduce și le versifică, în variantele „Fata din grădina de aur” și „Miron și frumoasa fără corp”.</p>
				<p>Rezumând, basmul lui Kunisch se prezintă astfel: un împărat are o fată foarte frumoasă pe care, pentru a o feri de ochii muritorilor, o închide într-un castel de aur. Fata reușește să înduplece slugile să-i deschidă larg ferestrele, moment în care este zărită de un zmeu, iar acesta se îndrăgostește de ea. Zmeul se metamorfozează în stea, apoi în ploaie pentru a-i mărturisi iubirea și-i cere fetei să-l urmeze în lumea lui. Fata de împărat, pentru a-i pune la încercare dragostea, îi cere să se lepede de nemurire și să devină muritor ca și ea, iar zmeul pleacă la Demiurg pentru a obține dezlegarea, însă este refuzat și sfătuit să se întoarcă pe pământ, spre a se convinge de vremelnicia și nestatornicia oamenilor.</p>
				<p>În timpul acesta, un fiu de împărat se îndrăgostește și el de frumoasa fată și , ajutat de Sfânta Miercuri, Sfânta Vineri și Sfânta Duminică intră în palat, se face iubit de tânără și împreună fug în lume urmăriți de tatăl ei.</p>
				<p>Zmeul vede cuplul de îndrăgostiți și, cu lacrimi în ochi, pentru a se răzbuna, prăvale peste fată o stâncă, omorând-o. Rămas singur, feciorul de împărat se stinge și el de dor în Valea Amintirii.</p>
				<p>Din versiunea lui Kunisch, Eminescu păstrează cadrul specific basmului, tema iubirii dintre o pământeană și o ființă nemuritoare, rugămintea Zmeului ca Dumnezeu să-l dezlege de nemurire, refuzul Demiurgului, scena de dragoste dintre Florin și fata de împărat, care își uită făgăduielile.</p>
				<p>Plecând de la pretextul narativ, Eminescu construiește o impresionantă alegorie compozițională în care pot fi identificate toate motivele și temele majore ale creației sale, dar și concepția filosofică și științifică despre lume și univers.</p>
				<p>Filonul mitic și folcloric al genezei poemului este ilustrat de mitul zburătorului, ca simbol al visării, aspirației și revelației. „Zburătorul este o semidivinitate erotică de tipul incubilor, un daimon arhaic de tip malefic ș...ț. Mitul erotogonic al Luceafărului de Mihai Eminescu, făptură nemuritoare care iubește astral o făptură muritoare, printr-o mezalianță neîngăduită ordinii divine, repet? la modul transsimbolic mitul sexogonic al Zburătorului”</p>
				<p>De asemenea, descântecul fetei este o modalitate de transpunere artistică a practicilor, credințelor, magiilor și tradițiilor populare. La aceasta se adaugă și viziunea mitologică a nașterii lumii și a originii elementelor primordiale.</p>
				<p>Sursele de inspirație filosofice trimit la filosofia antică (Platon, Aristotel și Socrate) din care preia conceptul de tip stoic nosce te ipsum („cunoaște-te pe tine însuți”) la filosofia indiană, în special Imnurile Vedice, și la filozofia romantică -germană (Kant, Hegel și Schopenhauer). Eminescu și-a însușit din romantismul german teme și motive literare precum și teoria romantică a geniului din lucrarea Lumea ca voință și reprezentare a lui Arthur Schopenhauer. În concepția filosofului german, omul de geniu se detașeaza de omul comun prin aspirația spre absolut, prin capacitatea de a-și depăși interesele, de a armoniza contrariile, prin capacitatea de sacrificiu pentru atingerea scopului obiectiv, prin izolare și solitudine. În opoziție cu acesta, omul comun se definește prin instinctualitate, prin incapacitatea de a-și depăși condiția și prin dorința de a se împlini într-o existență mediocră. „De fapt ne aflăm în fața unui nou moment creator în care fuzionează, la cele mai înalte temperaturi, până la nerecunoaștere, detaliul biografic, inspirația folclorică și ideea filozofică, împreună cu o întreagă serie de motive predilecte poetului”</p>
				<h2>Încadrarea estetică</h2>
				<p>Luceafărul este, ca specie literară, un poem în care se validează lirismul obiectiv, al vocilor lirice. Criticul Nicolae Manolescu identifică în poem vocile lirice ale Luceafărului, încadrând astfel textul în lirica măștilor de care amintește și Tudor Vianu „Dacă examinăm acum, mai îndeaproape, vorbirea presupuselor personaje ale poveștii, descoperim că ea este vorbirea poetului însuși, în diferite registre lirice. Ceea ce a părut doar o coincidență izolată, este, în fond, secretul cel mai tulburător al Luceafărului, sinteză de moduri poetice eminesciene. În orice clipă, „personajului” care vorbește i se poate substitui poetul, căci Cătălin, Cătălina, nu în mai mică măsură decât Demiurgul, sunt voci ale poetului. Pătrunzând în adâncul ultim și misterios al poemului, nu ne aflăm față-n față cu niște personaje concrete, independente, care joacă o poveste de dragoste, nici cu niște simboluri abstracte (filosofice ori teologice), dar cu aceste voci extraordinare al căror timbru ne este cunoscut, căci l-am auzit de atâtea ori, în poezia erotică sau filosofică a lui Eminescu. Sunt convocate la un loc, spre a întreba și a răspunde, o parte din vocile lirice esențiale ale poetului”.</p>
				<p>Așadar, Hyperion, Cătălin, Cătălina și Demiurgul sunt măști ale eului liric eminescian: Hyperion este geniul atras de lumea aparențelor; Cătălina este ființa care se înalță din subspecie prin aspirația către eternitate și care în registrul diurn răspunde chemării lui Cătălin, iar în cel nocturn răspunde chemării Luceafărului; Demiurgul îl reprezintă pe poet în ipostaza lui cea mai înaltă, iar Cătălin este ilustrarea omului comun.</p>
				<p>Pe de altă parte, poemul Luceafărul este o meditație filozofică de tip romantic asupra condiției omului de geniu, schema epică fiind doar scheletul pe care se construiește alegoria. În consecință, textul contopește cele trei genuri literare: epic, liric și dramatic, interferența lor (o caracteristică a curentului romantic) conferă textului o maximă profunzime și, în același timp, multiple posibilități de interpretare.</p>
				<h2>Tematică. Structură. Compoziție</h2>
				<p>Deși critica literară a dezbătut timp îndelungat tema poemului, se consideră că acesta este o alegorie care are în centru destinul geniului în lume. Dincolo de aceasta, se pot identifica mai multe subteme: iubirea împlinită și imposibilă, aspirația către un alt univers, cosmogonia, cunoașterea prin Eros.</p>
				<h2>Titlul</h2>
				<p>Titlul avertizează asupra celui care devine întrupare a geniului nemuritor, poetul realizând o fuziune a două mituri: unul românesc, cel legat de cunoscuta stea a ciobanului, și unul grecesc. În mitologia românească Luceafărul, ocrotitorul păstorilor români, este planeta Venus, planeta care poartă numele Sukra (Usanas) în sanscrită, iar în mitologia iraniană, planeta Venus este identificată cu Anahita, zeița dragostei și a fecundității, numele personajului însemnând , strălucirea pură”. Cuvântul luceafăr provine din latinescul lucifer, „cel ce lucește”. Hyperion, (din gr. , cel care merge pe deasupra; cel care este deasupra), este unul din cei șase Titani născuți de Geea, sora și soția lui Uranus, socotit de către Hesiod tatăl lui Helios (Soarele) și al zeițelor Eos și Selene, iar de către Homer, Soarele însuși. Căsătorit cu Theia, a fost considerat uneori tatăl tuturor aștrilor, zeul care făcea legătura între Cer și Pământ, Întuneric și Lumină, Moarte și Viață.</p>
				<p>Poemul este alcătuit din  de strofe de tip catren, cu măsura versurilor de - silabe și ritm iambic combinat cu un amfibrah. De asemenea, textul conține patru tablouri construite pe alternanța a două planuri: terestru – uman și cosmic – universal, aflate în antiteză, procedeu de construcție specific romantic.</p>
				<p>Tabloul întâi (strofele -), cel mai amplu, alternează planul terestru cu cel cosmic. Într-un decor tipic romantic, se va înfiripa povestea de iubire a celor două ființe aparținând unor lumi opuse, despărțite de oglindă. Întâlnirea lor se produce într-un spațiu oniric, punând față în față dorința de absolut a fetei și de ieșire din absolut a Luceafărului.</p>
				<h2>Incipitul</h2>
				<p>Incipitul poemului conține formula specifică basmului prin care cititorul este avertizat asupra structurii narative: „A fost odată ca-n povești / A fost ca niciodată”. Întâmplările sunt puse sub semnul unui timp nedeterminat (illo tempore) în care faptele sunt unice și irepetabile. În aceste condiții, fata de împărat va avea atributele unei ființe ieșite din limitele comunului, singulară în lumea căreia îi aparține. Dualitatea Pământ</p>
				<p>– Cer este sugerată în descrierea pe care o realizează un narator anonim: „O prea frumoasă fată // și era una la părinți / și mândră-n toate cele / Cum e fecioara între sfinți / și luna între stele.”</p>
				<p>Descrierea spațiului fetei de împărat semnifică universul limitat: „Din umbra falnicelor bolți”, dar și dorința acesteia de a-l depăși: „Ea pasul și-l îndreaptă / Lângă fereastră, unde-n colț/ Luceafărul așteaptă”. Motivul ferestrei sugerează spațiul de trecere dintre cele două lumi: terestru / cosmic, real /ireal. Portretul fizic al fetei este completat de trăsături morale, care au ca fundament predispoziția spre visare: „De dorul lui și inima / și sufletu-i se împle”.</p>
				<p>Menținerea în atmosfera de basm este realizată și prin descrierea castelului, însă ideea claustrării ființei într-o existență strâmtă este doar sugerată, fiindcă totul se integrează în armonia cosmică. „Privea în zare cum pe mări / Răsare și străluce, / Pe mișcătoarele cărări/ Corăbii negre duce”</p>
				<p>Pot fi identificate în aceste prime strofe patru motive majore ale liricii eminesciene: motivul privirii: „Privea în zare cum pe mări”, „Îl vede azi, îl vede mâni”, „El iar privind de săptămâni”, care definește cunoașterea prin contemplare: cei doi se îndrăgostesc printr-un fel de comunicare aproape hipnotică; motivul luminii: „și cât de viu s-aprinde el”, „O mreajă de văpaie”, „... lumini / Pe trupu-i se revarsă”, lumina fiind un atribut exclusiv al Luceafărului, fapt care îl plasează într-un plan superior. El îi luminează fetei lumea, dar, apropiindu-se de ea, se va pune sub zodia timpului omenesc, limitat. Un al treilea este motivul oglinzii, ca singura modalitate posibilă pentru întâlnirea celor doi îndrăgostiți, alături de spațiul oniric. Pe de altă parte, oglinda poate semnifica o reflectare a celuilalt în propriul eu: „și din oglindă luminiș / Pe trupu-i se revarsă”, „El tremura-n oglindă”. Pentru a sugera apariția erosului, poetul apelează la termeni populari: „îi cade dragă fata”, „De dorul lui și inima / și sufletu-i se împle”. Astrul devine, din acest moment, stăpân peste existența nocturnă a fetei și toate mișcările ei se derulează sub strălucirea lui intensă. Motivul visului, element specific romantismului, facilitează întâlnirea dintre cei doi reprezentanți ai unor lumi diferite și reprezintă „instrumentul care-l poate lega pe Luceafăr de pământul și iubirea muritorilor după care tânjește” sau „modalitatea singurei comunicări posibile de sus în jos, între două lumi altfel închise, punte unică a unei imposibile legături”</p>
				<p>Cele două invocații ale fetei au structură identică și devin un descântec stilizat. Sintagma „cobori în jos” este un simbol pentru coborârea ființei superioare, nemuritoare, în planul inferior, al materiei determinate în primul rând temporal. De aceea Luceafărul este cel care „Pătrunde-n casă și în gând / și viața-mi luminează”, spațiul (casa) și limitarea umană (gândul) pot fi astfel depășite. Pentru dialogul care se înfiripă acum în mod firesc în spațiul visului ca și pentru cele care vor urma funcția principală, după cum afirmă Marin Mincu, nu este aceea de a dramatiza, ci de a amplifica dimensiunea lirică, idee susținută și de D. Caracostea: ”... La Eminescu dialogul are, pe lângă funcția de a dramatiza conflictul, și pe aceea de a fi purtătorul unei vibrații lirice.”</p>
				<p>Răspunzând chemării fetei, Luceafărul apare mai întâi în ipostază neptuniană:</p>
				<p>„S-arunca fulgerător / Se cufunda în mare”. El se va ivi din mare, simbol al apei primordiale, cercurile rotitoare sugerând ideea genezei: „și apa unde-au fost căzut / În cercuri se rotește”. . Luceafărul se întrupează din elementele primordiale: fiu al cerului și al mării coboară cu-al său senin, mereu conștient de identitatea sa spirituală: „Eu sunt Luceafărul de sus / Iar tu să-mi fii mireasă” și intră în spațiul intim al fetei asemenea unui înger protector. Întruparea sa este asociată cu mitul Zburătorului: „Ușor el trece ca pe prag / Pe marginea fereștii”, și cu cel al mortului frumos: „Iar umbra feței străvezii / E albă ca de ceară / Un mort frumos, cu ochii vii / Ce scânteie-n afară.”</p>
				<p>Limbajul stereotip în care se exprimă cele două personaje se justifică prin faptul că dialogul se derulează în vis, ceea ce înseamnă că este numai o aparență de comunicare. Luceafărul o invită pe fată în lumea lui, îi propune așadar o metamorfozare, desfășurându-i în față împărăția adâncurilor, dar este refuzat, căci ea recunoaște atributele caracteristice ale lipsei de viață: „Străin la vorbă și la port / Lucești fără de viță, / Căci eu sunt vie, tu ești mort, /și ochiul tău mă-ngheață”.</p>
				<p>A doua metamorfozare a astrului este mai violentă, concordantă cu tensiuni din ce în ce mai mari pe care Luceafărul le acumulează. El se desprinde mai greu dintre aștri: „Iar ceru-ncepe a se roti / În locul unde piere” și apare în ipostază plutonică de fiu al Soarelui și al nopții primordiale: „Pe negre vițele-i de păr / Coroana-i arde pare / Venea plutind în adevăr /Scăldat în foc de soare.” Făptura sa nepieritoare se concentrează în ochii care „Lucesc adânc, himeric / Ca două patimi fără saț / și pline de-ntuneric.” De data aceasta, el nu mai are vălul angelic înșelător, ci apare asemenea unui înger al morții. Epitetele cromatice „negru giulgi”, „marmoreele brațe”, dar și cele calificative „trist și gânditor” constituie elemente de portret fizic, dar și moral. Aceste întrupări succesive, în înger și demon, sunt elemente care sugerează faptul că Luceafărul este o ființă din prima creație. Din această construcție duală se justifică și dramatica atracție a teluricului și a iubirii, ceea ce echivalează cu o adevărată cădere din matricea originară, descifrându-se fără echivoc sensul sintagmei „cobori în jos” (motivul îngerului căzut).</p>
				<p>Deși cu părere de rău, fata îl refuză încă o dată, pentru că se teme de moarte și nu este capabilă să-și depășească limitele: ”Mă dor de crudul tău amor / A pieptului meu coarde, / și ochii mari și grei mă dor / Privirea ta mă arde.” Ea va rămâne cantonată în condiția de ființă efemeră și nu va putea niciodată să comunice cu Absolutul: „Deși vorbești pe înțeles / Eu nu te pot pricepe”. Pe de altă parte, îi cere lui să devină muritor: „Tu te coboară pe pământ / Fii muritor ca mine”, lucru pe care îl acceptă fără ezitare, ceea ce validează capacitatea de sacrificiu a geniului, deși implicațiile sunt tragice: renunțarea la nemurire, coborârea din lumea Absolutului în cea a omului efemer: „Da, mă voi naște din păcat / Primind o altă lege / Cu veșnicia sunt legat / Ci voi să mă dezlege.”</p>
				<p>Tabloul al II-lea cuprinde strofele -, se derulează în plan terestru și surprinde idila dintre Cătălin și Cătălina. Legătura cu tabloul anterior se realizează printr-o strofă intermediară ce recuperează vocea lirică narativă: ”și se tot duce... S-a tot dus. / De dragu-unei copile, / S-a rupt din locul lui de sus, / Pierind mai multe zile” Povestea se mută simultan în lumea muritorilor și este o idilă în registru minor. Cătălin este portretizat prin utilizarea termenilor din limbajul popular: „Cu obrăjei ca doi bujori / De rumeni, bată-i vina”, devenind astfel o antiteză a Luceafărului. El este un exponent al lumii comune, al modelului inferior, fapt sugerat prin originea comună: „Băiat din flori și de pripas”, prin ocupație: „Ce împle cupele cu vin / Mesenilor la masă // Un paj ce poartă pas cu pas / A-mpărătesei rochii”, prin trăsături: „Viclean copil de casă”, prin stereotipii de limbaj de factură populară: „arz-o focul, acu-i acu, să-mi dai o gură, din bob în bob”, și prin aspirațiile mărunte: „Vom fi voioși și teferi”. La acestea se adaugă și spațiul limitat în care el evoluează, sugerat de gesturi „se furișează pânditor” și monologul interior realizat la persoana a II-a: „Ei, Cătălin, acu-i acu.” El o cuprinde pe fată „într-un ungher” și îi propune un destin comun: „Hai ș-om fugi în lume / Doar ni s-or pierde urmele / și nu ne-or ști de nume”, în totală antiteză cu oferta Luceafărului. Deși fata încă simte dragoste pentru cel din urmă, recunoaște potrivirea ei cu Cătălin, ca exponenți ai aceluiași univers supus limitelor: „și guraliv și de nimic / Te-ai potrivi cu mine”, originea lor comună fiind sugerată și prin nume: Cătălin / Cătălina.</p>
				<p>Pajul cu îndeletniciri mărunte și nedemne pentru un bărbat, își depășește însă condiția socială modestă prin curajul de a-și mărturisi dragostea și de a o iniția pe fată într-un adevărat ritual erotic: „Dacă nu știi, ți-aș arăta / Din bob în bob amorul.” Cătălina se lasă ademenită, în cele din urmă, în acest joc, deși resimte dureros dorul pentru cel ce se înalță tot mai sus. Lamentoul fetei se derulează în două registre stilistice: registrul popular, colocvial, atunci când se adresează lui Cătălin: „Dă-mi pace, fugi departe„, și unul metaforic, solemn, când se referă la dragostea ei pentru Luceafăr, sugerându-se și prin acest mijloc dualitatea ființei umane (apolinic și dionisiac) „Dar un luceafăr, răsărit / Din liniștea uitării, / Dă orizont nemărginit / Singurătății mării”.</p>
				<p>În tabloul al III-lea (strofele -) planul este cosmic, tonul solemn, prezentând călătoria intergalactică și dialogul cu Demiurgul. Luceafărul devine „un fulger neîntrerupt”, care parcurge un spațiu stelar: „Un cer de stele dedesupt / Deasupra-i cer de stele”, unde clipa și veșnicia se contopesc și se confundă: „și căi de mii de ani treceau / În tot atâtea clipe”. Călătoria sa reface geneza universului, dar în sens invers, până la lumina primordială: „Vedea, ca-n ziua cea dentâi / Cum izvorau lumine”. Tărâmul străbătut cu o viteză amețitoare, încât mișcarea devine imagine luminoasă, este cel al genezelor. Luceafărul însuși se dematerializează, devenind „gând purtat de dor”. „Descrierea” spațiului se realizează cu o maximă economie a mijloacelor stilistice. Accentul cade pe ideea de gol, de absență, fiindcă neantul nu poate fi redat sau exprimat prin cuvinte. Datele sunt identice cu cele din Scrisoarea I, ambele poeme având aceeași sursă de inspirație, Imnul Creațiunii din Rig-Veda. „Ceea ce definește locul țintă al călătoriei sale, centrul creației, este absența spațiului și timpului, pentru întregirea atributelor care circumscriu această nouă ordine transcendentă în care devenirea se oprește.”</p>
				<p>Următoarele strofe construiesc un alt dialog, cel de-al treilea, de data aceasta dintre Luceafăr și Demiurg. Substantivele în vocativ: Părinte, Doamne aduc măsura respectului pe care Luceafărul îl poartă Creatorului, dar și o recunoaștere a statutului superior, de esență imuabilă.</p>
				<p>Încă pătruns de dragostea fetei de împărat care îl cheamă cu o forță irezistibilă, el îi adresează părintelui ceresc dorința de a fi dezlegat de „greul negrei veșnicii” și de a dobândi calități de muritor, fără a aminti și adevăratul motiv al acestei cereri. Rugămintea este exprimată într-un ton solemn, cuvântul iubire apărând o singură dată în versul metaforă „O oră de iubire”.</p>
				<p>Răspunsul Demiurgului se deschide prin numirea eroului cu apelativul Hyperion care îi descifrează adevărata esență, amintindu-i totodată natura lui superioară. Demiurgul îi oferă o adevărată lecție existențială. Îi revelează astfel lui Hyperion că el este nenăscut, e fără început și sfârșit, negarea lui însemnând însăși negarea lumii, căci este purtătorul unei întregi lumi. Pentru Demiurg, cererea lui Hyperion înseamnă „semne și minuni / Care n-au chip și nume”, îi oferă înțelepciune „Vrei să dau glas acelei guri”, har poetic „Ca după-a ei cântare”, spirit justițiar „Dreptate și tărie”, putere asupra destinelor umane „ți-aș da pământul în bucăți / Să-l faci împărăție”, dar îi refuză moartea: „Dar moartea nu se poate.” Îi amintește că oamenii sunt ființe neînsemnate, de aceea moartea lor nu strică ordinea universală, tot ceea ce ei construiesc este efemer și stă sub semnul norocului (motivul fortuna labilis). În antiteză, ființele superioare (geniul, prin extensie) nu cunosc limitări, nici spaime de moarte, definindu-se prin eternitate și statornicie: „Noi nu avem nici timp, nici loc / și nu cunoaștem moarte”.</p>
				<p>În finalul lecției de cunoaștere, Hyperion înțelege că oamenii sunt așezați sub semnul nestatorniciei, al ciclicității existențiale, al unui timp care curge fără oprire: ”Ei numai doar durează-n vânt / Deșerte idealuri / Când valuri află un mormânt, / Răsar în urmă valuri”.</p>
				<p>Pentru a-și desăvârși lecția, Demiurgul îl îndeamnă pe Hyperion (sugestive fiind verbele la imperativ „Întoarce-te, te-dreaptă”) să privească spre pământ, pentru a se convinge de faptul că sacrificiul său ar fi fost inutil. Astrul revine „În locul lui menit din cer”, indicii temporali certificând faptul că „evenimentele” (păstrăm termenii narativi) s-au derulat între un răsărit și un apus, sau poate doar atât cât a durat visul.</p>
				<p>Tabloul al IV-lea (strofele -) este construit simetric cu primul, alternând planul terestru cu cel cosmic. Vocea lirică narativă configurează un pastel teluric în care pot fi identificate elementele specifice cadrului erotic eminescian: clar-obscurul, luna, apa, natura ocrotindu-i pe cei doi îndrăgostiți: „Căci este sara-n asfințit / și noaptea o să-nceapă / Răsare luna liniștit / și tremurând din apă // și împle cu-ale ei scântei / Cărările din crânguri... / Sub șirul lung de mândri tei / ședeau doi tineri singuri.”</p>
				<p>Intervenția lui Cătălin demonstrează schimbarea majoră a acestuia, înnobilat fiind de iubirea pe care i-o poartă Cătălinei. De data aceasta, el este cel care aspiră la o dragoste înaltă și-i construiește iubitei o imagine idealizată: „și de asupra mea rămâi / Durerea de mi-o curmă / Căci ești iubirea mea dentâi / și visul meu din urmă.”. Cuvintele lui Cătălin „au în ele ceva impersonal, ele aparțin de fapt poetului însuși, care, cum am văzut, se proiectează pe rând în fiecare din cele patru ipostaze.” Imaginea cuplului din acest tablou este în consonanță cu aceea din alte poezii de dragoste eminesciene: Lacul, Dorința, Sara pe deal.</p>
				<p>Cătălina, acceptându-și condiția de ființă efemeră, se adresează din nou astrului, dar invocația fetei nu mai este o chemare a unei iubiri aprinse, ci doar pentru a-i încredința dorințele și pentru a deveni steaua protectoare a iubirii ei: „Cobori în jos, Luceafăr blând /	Alunecând pe-o rază, / Pătrunde-n codru și în gând, / Norocu-mi luminează!” Deși se schimbă ușor conținutul chemării, față de primul tablou, sintagma „luceafăr blând” reface, pentru moment perechea inițială – fata de împărat și Luceafărul.</p>
				<h2>Finalul</h2>
				<p>Finalul poemului ilustrează condiția geniului ca erou romantic, dar, în același timp, descifrează și ceea ce poetul numește „sensul alegoric” al poveștii, și anume faptul că geniul nu cunoaște moarte, dar nu are nici noroc. „Ce-ti pasă ție, chip de lut, / Dac-oi fi eu sau altul? / Trăind în cercul vostru strâmt / Norocul vă petrece / Ci eu în lumea mea mă simt / nemuritor și rece” Atitudinea detașată, distantă a lui Hyperion este specifică omului de geniu și nu mai permite un dialog între astru și Cătălina, deoarece ei aparțin unor lumi incompatibile între care nu este posibilă o comunicare. Metaforele: „chip de lut”, „cercul strâmt”sugerează existența limitată, efemeritatea ființei umane, omul fiind doar o copie infidelă a dumnezeirii. Mai mult, oamenii stau sub zodia norocului (fortuna labilis), așadar mereu sub semnul hazardului. Prin antiteză, marcată și la nivel morfologic prin conjuncția adversativă ci, Hyperion și-a înțeles menirea și își asumă condiția, nu fără tristețe, căci în lumea lui, cea a cunoașterii absolute, el rămâne „nemuritor și rece”.</p>
				<p>Cele două epitete, vizează ataraxia stoică, atitudinea apolinică, respectiv înălțarea spirituală, detașarea de tot ceea ce este spectacolul mizer al lumii, ideal spre care aspiră doar geniul.</p>
				<p>În concluzie, prin ultima intervenție, Hyperion separă definitiv cele două lumi, cea a omului comun și cea a omului superior, fixând în același timp dimensiunea geniului care va rămâne pentru totdeauna acolo sus, în solitudinea condiției sale. Prin această revenire „în locul său menit din cer”, geniul eminescian reface în sens invers drumul îngerului căzut care recâștigă cerul.</p>
			</div>
		 );
		 
		 function Luceafarul()
		 {
			ReactDOM.render(luceafarul , document.getElementsByClassName("Swapper")[0]);
		 };
		 
		 const plumb = (
			<div class="Comentariu">
				<h1>Plumb</h1>
				<p>Poezia Plumb deschide volumul cu același titlu, apărut în . Poziția ei privilegiată în cadrul acestei cărți a debutului bacovian îi relevă importanța de text programatic, cheie de interpretare a unui univers liric monocord, singular în întreaga literatură română.</p>
				<p>Textul este o confesiune elegiacă pe tema neputinței înfruntării destinului și a inadaptării artistului care, în calitate de ființă superioară, hipersensibilă, deci vulnerabilă, nu-și găsește locul în lumea pustie și rece ca un cavou.</p>
				<p>Este învederat faptul că orice creator, indiferent de epocă, își simte, într-un anumit moment, harul ca pe o povară, ca pe o condamnare la singurătate și nefericire. Dar Bacovia proiectează această trăire la dimensiuni infernale, demonstrând, cu mijloace lirice, ceea ce contemporanii îi reproșau lui Cioran ca minciună: că se poate trăi, constant, pe culmile disperării.</p>
				<p>Câteva motive cu valoare de simbol sprijină conturarea unei viziuni despre lume, unice prin tragismul său: plumbul, cavoul, vântul, somnul, frigul, singurătatea. Toate acestea alcătuiesc un unic câmp semantic, al morții atotcuprinzătoare care înghite lent, răbdător, ființe („mort”), obiecte („sicriele de plumb”), sentimente („amorul meu”). Lumea nu este decât un spațiu închis în care se prăbușesc, de-a valma, cu sunet sec, de plumb, „sicrie”, „flori”, „coroane”, „amor”, „aripi”; adică, în transpunere metaforică, ceea ce este deja închistat, neviabil dar și alcătuiri pure, pline de sevă, sentimente sublime, aspirații, elanuri. Poetul este o făptură captivă mediului („Stam singur în cavou”) sau propriei voințe, aflată în postura de contemplator al acestui spectacol macabru: mineralizarea viului.</p>
				<p>Verbele la imperfect fac ca discursul liric să capete aspectul fluid al unei viziuni halucinante, în care coșmarul se instalează tiranic. În acest univers terifiant, poetul este parcă ultimul supraviețuitor, un trubadur al extincției universale. Ce rămâne din iminenta metamorfozare în plumb a toate câte există este doar poezia.</p>
				<h2>Titlul</h2>
				<p>Titlul este redus la un substantiv nearticulat, ceea ce îl face potrivit pentru determinări: „sicriu de plumb”, „flori de plumb” etc. și îi acordă rolul de cuvânt-sentință. El prefigurează o confesiune poetică și o încheie, fiind plasat și în finalul ultimului vers. Se creează astfel o circularitate dramatică a discursului poetic, ce exprimă redundant sentimentul de cădere sub o greutate strivitoare.</p>
				<p>Plumbul este un metal cenușiu, asociat cu stări negative precum tristețe, nevroză, oboseală, apăsare. Metaforic, el sugerează o existență ternă, fără orizont, trăită fără speranță dar și fără convulsii.</p>
				<p>Poetul își mărturisea consonanța lăuntrică deplină cu plumbul și cu asocierile lui croma-tice: „În plumb văd culoarea galbenă. Compușii lui dau precipitat galben. Temperamentului meu îi convine această culoare ș...ț. Plumbul ars e galben. Sufletul ars e galben”.</p>
				<p>Titlul exprimă o viziune individuală despre destinul uman, în general și despre soarta artistului, în special. Utilizarea formelor pronominale (adjectivul pronominal posesiv „meu”) și verbale („am început”, „să strig”, „stam”) de persoana întâi încadrează opera în categoria lirismului subiectiv. Un sine alienat este surprins în relațiile sale cu o lume căreia nu i-a reușit operația alchimistă de transformare a plumbului în aur și se vede acum invadată de această materie grea.</p>
				<p>Unicul element pronominal ilustrativ pentru persoana întâi este un indiciu al posesiei: „amorul meu”. Dar „amorul” se dovedește „mort” și atunci posesia eului se exercită dramatic și iluzoriu doar asupra neantului. Textul poetic este o mărturisire cutremurătoare în simplitatea ei despre inconsistența vieții, a iubirii și a idealurilor.</p>
				<p>Din punct de vedere compozițional, poezia este organizată în două catrene realizate într-o riguroasă simetrie, ceea ce, în viziunea lui Tudor Vianu, este caracteristic unei prime etape din creația bacoviană. Organizarea în replică fidelă a celei de-a doua strofe față de prima este vizibilă nu numai la nivelul construcției sintactice („Dormeau adânc sicriele de plumb...”/ „Dormea întors amorul meu de plumb...”) dar și în distribuția cuvintelor la final de vers, pentru obținerea rimei (versurile  și  din ambele strofe se încheie cu termenul „plumb”) sau în utilizarea semnelor de punctuație (versul  este separat printr-o linie de pauză, versul  este întrerupt și apoi urmat de puncte de suspensie). Obsesia detaliului de construcție nu dovedește un efort extrem de cizelare a textului poetic, ci este semnul unei mecanici interioare, al unui automatism al vorbirii care își are originea într-o stereotipie existențială. Tiparul expresiei, repetiția sunt procedeele fundamentale ale liricii poetului din această dintâi perioadă, deoarece impresia poetică se creează prin revenire și accentuare, nu prin diversificare. De altfel „... ceea ce-l singularizează pe Bacovia între poeții români nu este sărăcia, ci austeritatea mijloacelor; o austeritate autoimpusă, care a dus la detașarea, dintr-un cor numeros, a unei voci lirice inconfundabile”.</p>
				<p>Cele două strofe evidențiază două planuri ale înregistrării realității: unul exterior, constituit dintr-un număr redus de elemente: cavoul, sicriele, coroanele și unul interior, reprezentat de sentimentul singurătății și de cel al iubirii pierdute.</p>
				<p>Laitmotivul „Stam singur” pune în relație tabloul sumbru al cimitirului cu cel sufletesc. Verbul „stam” trimite la ideea de nemișcare și implicit de contemplație, de cuprindere cu privirea a unui spațiu înconjurător; adjectivul „singur” comunică un act de reflecție, de auto-considerare. Omul care înregistrează pustiul din jurul său se cufundă apoi în golul din sine.</p>
				<p>Întreaga construcție poetică stă sub semnul unei maxime concentrări; expresia suferinței de a exista într-un cadru copleșit de semnele morții exterioare și interioare devine astfel memorabilă.</p>
				<h2>Imaginarul poetic</h2>
				<p>Ilustrând o excepțională capacitate de vizualizare, cu ajutorul unui lexic restrâns, textul poetic se deschide cu imaginea sicrielor de plumb, prăbușite într-un somn adânc. Incipitul se păstrează în limitele logicii realului până la cezură („dormeau adânc”) și trece în logica poetică („la modul sublim nelogică”, după cum observa și poetul Alexandru Macedonski) în a doua parte a primului vers: „Dormeau adânc sicriele de plumb”. Incipitului îi este conferită sarcina de a introduce lectorul într-un univers straniu, răsturnat, în care obiectele capătă proprietăți umane și se substituie omului, așa cum se observă chiar din strofa întâi.</p>
				<p>Stările nefirești ale lucrurilor – sicriele se odihnesc, florile au consistența plumbului – sunt semnalate de o conștiință-martor care le înregistrează în acest fel, printr-o deplasare a privirii din afară („funerar vestmânt”) spre înăuntru („singur”) și iarăși în afară („coroanele”).</p>
				<p>Dar, cum sicriele, ca și florile și coroanele sunt „de plumb”, se poate deduce că percepția asupra realității este fundamental alterată. Opoziția afară/înăuntru se dovedește falsă. Bacovia populează spațiul cu fantasmele sale cărora le dă o materialitate grea. Chiar versul autoreferențial „Stam singur în cavou” pretinde o recitire și, implicit, o reînvestire semantică.</p>
				<p>În fapt, ca în orice creație simbolistă, poetul operează cu simboluri. Întreaga înveșmântare în gri-negru a naturii/lumii, ca și abandonul de sine într-un cavou necesită un alt cifru de lectură: „semantismul limbii naturale e treptat destrămat și textul primește o semnificanță proprie, poetică, independentă de sensurile parțiale și care devine din ce în ce mai evidentă...”. Plumbul, somnul, vântul sunt simboluri ale degradării, ale minusului vital, ale vitregiei unui univers în care nimic nu trăiește cu adevărat. A viețui într-un cavou rămâne o reprezentare legată, în lirica românească, de numele lui Bacovia. Spațiul strâmt, mortuar este echivalentul transfigurat al tuturor limitărilor, al condiționărilor în fața cărora artistul se simte obosit, singur și nefericit. Sugestia insinuează trăirile apăsătoare ale eului liric, corespondențele inerente între micro- și macrounivers. Vântul este expresia exterioară a dizarmoniei lăuntrice, la fel ca și scârțâitul coroanelor de plumb. Muzicalitatea gravă a versurilor încorporează plânsul unui „suflet ars”, deznădăjduit. Fiecare dintre termenii plasați în rima primului catren poartă o mare greutate consonantică: „plumb”/ „vestmânt”/ „vânt”/ „plumb”, aspect care sugerează o închidere irevocabilă de orizont. Sonoritatea sumbră a acestor vocabule favorizează receptarea mesajului poetic și pe cale auditivă. și vizual și sonor textul bacovian răspândește semnale ale tragismului existențial, ceea ce îl împinge mai departe de estetica simbolistă a melancoliei ușoare și cantabile, spre zarea expresionismului.</p>
				<p>Strofa a doua este un ecou sfâșietor al celei dintâi, o prelungire a paradigmei impuse inițial, cu modificarea câtorva constituenți. Sicrielor cufundate în somn le ia locul „amorul meu de plumb”, imaginea cavoului este substituită de aceea a mortului, vântul vrăjmaș este înlocuit cu senzația generată – frigul, iar „aripile de plumb” acoperă imaginea „coroanelor de plumb”.</p>
				<p>În cazul acestei ultime secvențe poetice, codul simbolic al lecturii este deja fixat. Ruptura logică dintre părțile versului: „Dormea întors” și „amorul meu de plumb” reia schema construcției din incipit, adâncind confesiunea lirică. Prima strofă este o situare – ireală – într-un cadru, cea finală este o ancorare, ce depășește „semnul mimetic” (N. Manolescu), în stratul afectiv. Ambiguitatea textului poetic sporește prin întrebuințarea epitetului „întors” și a metaforei „aripile de plumb”. La simboliști, dragostea apare ca desăvârșire neatinsă, ca emoție muzicală, melancolică. Bacovia, care nu este un poet al iubirii, evocă sentimentul ca pe un înger de plumb – sacralitate decăzută („întors”), imaterialitate prăbușită fatal din înalt, în spațiul mundan amorf („aripile de plumb”).</p>
				<p>Epitetul „întors” asociat verbului „dormea” și corelat cu substantivul „mort” poate sugera și o iubire pierdută, iar sintagma „aripile de plumb” – chiar incapacitatea de a iubi și de a visa. Criticul Nicolae Balotă observă că „insul bacovian”, de obicei abulic, nu săvârșește niciodată un gest ca expresie a unei intenții precise, a unui scop urmărit cu voință și cu luciditate, ci lui doar „i se întâmplă ceva”, ca prezență pasivă, dezorientată. Din această perspectivă, emistihul „... și-am început să-l strig” își dezvăluie trista semnificație. Îndrăgostitul nu are fervoarea argheziană, nu este un luptător, ci un resemnat. Acțiunea abia înfiripată („am început”) nu are o continuare, se stinge la fel de repede pe cât a început. Zgomotul vocii umane se pierde în neant.</p>
				<h2>Caracteristici ale limbajului poetic</h2>
				<p>La nivel stilistic, poezia Plumb se caracterizează prin simplitate și expresivitate. Simplitatea este obținută prin folosirea în număr mare a termenilor din vocabularul fundamental („dormeau”, „sicrie”, „flori”, „stam”, „singur”, „vânt” etc. ) dar și prin economia mijloacelor de expresie ce conduce la frecvente repetiții și la elipsă (absența verbului-predicat din versul al doilea: „și flori de plumb și funerar vestmânt”). Repetiția pune în mișcare simbolurile cu puterea lor evocatoare, capabile să instituie un alt referent al textului poetic decât cel aparent. Poezia nu descrie o experiență macabră într-un cimitir, ci este un strigăt cutremurător, repede înăbușit, al unei conștiințe care asimilează lumea unui cimitir. Reluarea simbolului central, plumbul (termenul apare în poezie de șase ori), dă imaginilor vizuale valoare de obsesie.</p>
				<p>Dar expresivitatea își află, în această operă bacoviană, mai multe surse. La nivel fonetic, se remarcă frecvența consoanelor ocluzive surde („p”, „b”) și sonore („t”, „d”), a consoanelor lichide („l”, „r”) și a celor constrictive: „s”, „ș”, „f”, „v” precum și prezența, într-o măsură semnificativă, a vocalelor închise: „u”, „i”, „î”. Stratul sonor al poeziei este unul grav, de cântec trist pe care poetul îl motiva, într-un interviu, astfel: „Scriu precum vorbesc cu cineva, pentru că îmi place această îndeletnicire. Trăind izolat, neputând comunica prea mult cu oamenii, stau de vorbă adesea cu mine însumi, fac muzică și, când găsesc ceva interesant, iau note pentru a mi le reciti mai târziu. Nu-i vina mea dacă aceste simple notițe sunt în formă de versuri și câteodată par vaiete”.</p>
				<p>Rimele masculine, cu accentul pe ultima silabă a cuvântului aflat la sfârșit de vers, aduc o greutate suplimentară în respirația versului. Ritmul predominant iambic și măsura de zece silabe susțin gravitatea rostirii.</p>
				<p>Numărul mare de substantive devine o caracteristică majoră, la nivel morfologic. Ca orice autentic poet modernist, Bacovia are capacitatea de a determina vizualizarea morbidului tablou închipuit și, în această privință, substantivele concrete: „sicriu”, „flori”, „cavou”, „plumb” capătă un rol esențial, potențat și de construcția nominală cu rol de calificare, „de plumb”, ce ține loc de adjectiv. Verbele, în majoritate la timpul imperfect, creează impresia de durată suspendată, de timp încremenit în coșmar, cu atât mai mult cu cât ele sunt statice și se reiau, în poziții simetrice, în cele două strofe: „dormeau”/„dormea”; „stam”/„stam” etc. Singurele verbe care exprimă acțiuni sunt: „am început” (verb incoativ) și „să strig”, primul reducând intensitatea actului desemnat prin cel din urmă, până la a-l face derizoriu. Paradoxal, verbul ființării nu este pus în legătură cu omul, ci cu manifestările naturii („era vânt”/„era frig”), situație în care este folosit impersonal. Omului îi este asociată nu o acțiune, ci o unică stare („stam”), aceea de abandon.</p>
				<p>Din punct de vedere sintactic, se reține paralelismul, procedeu dominant de structurare a textului poetic, prin care catrenul final reia, nuanțând, atmosfera și sentimentele emanate de prima strofă.</p>
				<p>Tiparul sintactic al frazelor reflectă preferința pentru coordonarea copulativă prin conjuncția „și”, ceea ce lasă impresia unei aglomerări strivitoare a impresiilor. Propozițiile sunt toate dezvoltate, afirmative și nonadresate, ca un semn al acceptării destinului, al primatului unei stări de înfricoșare, fără ieșire.</p>
				<p>Deși topica pune în evidență verbele-predicat, cu care se deschid versurile ,  și , tabloul este încremenit. Singura mișcare se înregistrează la nivelul naturii stihiale („era vânt”), de sfârșit de lume.</p>
				<p>Poezia Plumb este o creație în care stările vagi și emoțiile fluide, muzicale ale simbolismului capătă coloratura tragică a viziunii expresioniste.</p>
			</div>
		 );
		 
		 function Plumb()
		 {
			ReactDOM.render(plumb , document.getElementsByClassName("Swapper")[0]);
		 };
		 
		 const eNSCML = (
			<div class="Comentariu">
				<h1>Eu nu strivesc corola de minuni a lumii</h1>
				<h2>Etape ale creației blagiene</h2>
				<p>Lucian Blaga (-) – poet interbelic, reprezentant al direcției moderniste, al curentului expresionist, este o figură aparte în peisajul liricii interbelice. Volumele sale marchează o detașare atât de tematica rurală socială specifică poeților ardeleni precum Octavian Goga sau George Coșbuc, cât și de linia simbolistă deschisă de Macedonski, de la care se revendică ceilalți poeți moderni interbelici, cum ar fi Bacovia sau Arghezi. Forța inovatoare a poeziei lui Blaga vine, prin urmare, din părăsirea vechilor teme și motive ale literaturii ardelene și din afilierea la curentele de acută sensibilitate europeană: „Adevărul este că Blaga și-a găsit climatul poetic în atmosfera literară a expresionismului pentru care de altfel a militat. Dar și-a creat expresionismul său propriu, potrivit sensibilității, înclinațiilor poetice și convingerilor sale filozofice ș…ț nimeni din cuprinsulmișcării expresioniste germane n-a plăsmuit o operă atât de vastă și de o asemenea profunzime ca Blaga al nostru”</p>
				<p>Chiar Blaga a încercat să definească expresionismul: „De câte ori un lucru este astfel redat, încât puterea, tensiunea sa interioară îl transcende, trădând relațiuni cu cosmicul, cu absolutul, cu ilimitatul, avem de-a face cu un produs artistic expresionist” Lucian Blaga este primul poet român care reușește să sincronizeze în mod definitiv formele poetice românești cu cele europene. Este cunoscut ca poet, filozof și dramaturg, între filozofia și poezia lui existând legături profunde.</p>
				<p>Gândirea lui Blaga poate fi împărțită în filozofia propriu-zisă , care devine o cunoaștere a lumii, a formelor ei, reprezentativă fiind lucrarea Trilogia cunoașterii și filozofia culturii, o încercare a definirii stilurilor culturale, reprezentativ fiind volumul Trilogia culturii.</p>
				<p>Ca filozof, Blaga se înscrie în idealismul obiectiv (consideră că lumea este creată de o entitate metafizică) și a fost preocupat de două mari probleme: problema cunoașterii și problema culturii.</p>
				<p>Filozoful Blaga poate numit mai curând un mitosof, iar filozofia lui o mitisofie, întrucât – reflectă gânditorul – pe „podișuri metafizice se face o enormă risipă de sensuri, de noime, de gânduri liminare, de presimțiri, care nu îngăduie o formulare la rece, pur conceptuală. </p>
				<p>Pe la aceste răspântii clar-obscure, filosoful devine un mitosof” El a împins obiectul cunoașterii mai departe de lumea palpabilă, pe tărâmuri metafizice: „Orice metafizică este un mit dezvoltat cu mijloace filosofice”, precizând că filozofia sa este: „un fel de pozitivism al misterelor” și ca filozof, autorul unei lumi singulare, iar ca poet, autorul mai mulrot lumi, întrucât fiecare poezie luată în parte este o lume.</p>
				<p>În ceea ce privește problema cunoașterii, Blaga distinge între cunoașterea luciferică, poetică, intuitivă și cunoașterea paradisiacă, conceptuală, de tip logic, rațională.</p>
				<p>Cunoașterea luciferică apreciază obiectul despicat în două: parte care se arată (fanicul) și partea care se ascunde (cripticul). Acest tip de cunoaștere are drept scop amplificarea misterului, nu revelarea lui. Filozoful este adeptul cunoașteii luciferice, că numai prin intermediul misterelor ființa omenească poate lua contact cu realitatea însăși.</p>
				<p>În opoziție, cunoașterea paradisiacă, suficientă sieși, are drept scop să lumineze misterele, să le reveleze și astfel să le reducă, insă, în felul acesta, ființa nu se îmbogățește, ci dimpotrivă.</p>
				<p>Opera lirică a lui Blaga se definește ca succesiune a ipostazelor eului ce reflectă raportul dintre sine și lume – „eul stihial/ eul expresionist exterior, eul problematizant /eul anonim, eul reconciliant.”</p>
				<p>Cele trei etape din lirica sa sunt subordonate celor trei ipostaze ale eului liric:</p>
				<p>Primele două volume Poemele luminii, , și Pașii profetului, , ilustrează prima ipostază eul stihial, caracterizat prin voința de cuprindere, de contopire cu taina și de depășire a individualității. Între eul liric și univers există un echilibru dat de sentimentul apartenenței la marele mister cosmic, la care ființa participă frenetic.</p>
				<p>În volumele În marea trecere , , și Laudă somnului, , se oglindește eul anonim. Raportul eul liric - univers este anulat, individul resimțind acut îndepărtarea de condiția adamică a ființei, devenind, așa cum remarcă I. Pop poetul „tristeții metafizice”.</p>
				<p>În volumul Nebănuitele trepte,, dar și în postume se descoperă ultima ipostază a eului- eul reconciliant. Volumul aduce împăcarea cu sine și resemnarea.</p>
				<p>Eu nu strivesc corola de minuni a lumii face parte din volumul Poemele luminii, fiind cunoscută ca artă poetică. Poezia își sporește înțelesul privită în ansamblul operei. Valoarea ei este dată de textul propriu-zis, dar și ca piesă introductivă în universul poetic blagian.</p>
				<p>Textul este o artă poetică, deoarece prezintă crezul artistic al lui Lucian Blaga, concepția lui despre poezie și menirea artistului în relație directă cu misterul cosmic, astfel încât tema poemului este definirea unui raport între eul liric și univers.</p>
				<p>Blaga modifică esențial însuși conceptul de act poetic, care nu mai este înțeles ca meșteșug, ci ca modalitate fundamentală de situare a eului în univers, ca modalitate de a fi în și prin poezie.</p>
				<h2>Titlul</h2>
				<p>Titlul conține o metaforă revelatorie prin care este definit universul ca o mare taină, ca o entitate desăvârșită: „corola de minuni” trimite la ideea de perfecțiune, prin raportarea la forma circulară, dar și la mister, prin conținutul semantic al substantivului „minuni”, fenomene inexplicabile pe cale rațională. De asemenea, titlul cuprinde și mărci ale eului liric: pronumele și verbul la persoana I „eu nu strivesc”, astfel încât poezia se încadrează în tipul de lirism subiectiv.</p>
				<p>Se remarca drept elemente de modernitate, la nivel formal, absența organizării strofice, a elementelor de prozodie și tehnica ingambamentului.</p>
				<p>Cea dintâi secvență poetică este formată din primele cinci versuri, ce definesc cunoașterea de tip luciferic, prin detașarea de un demers opus, raportat la rațional. Se remarcă reluarea titlului în versul inițial și preferința pentru verbe la forma negativă „nu strivesc, nu ucid” pentru a accentua opoziția între cele două tipuri de cunoaștere luciferică/ paradisiacă . Poetul trebuie să cunoască lumea / misterele fără a le strivi, fără a le nimici frumusețea, așa cum, de altfel, și susține„câteodată datoria noastră în fața unui adevărat mister nu e să-l lămurim, ci să-l adâncim așa de mult încât să-l prefacem într-un mister și mai mare”. El trebuie să găsească mijloacele cele mai adecvate, deoarece corola de minuni este esența ultimă a lumii la care are acces doar poezia. Metaforele plasticizante „ochi”, „flori”, „buze”, „morminte” reprezintă manifestări ale tainelor în univers. Florile sunt elemente vegetale simbolizând o existență ingenuă, ochii devin simboluri ale conștiinței umane reflexive, buzele sugerează gura care rostește cuvântul, dar și sărutul, iar mormintele oglindesc marea taină a morții.</p>
				<p>În cea de-a doua secvență este dezvoltată opoziția dintre cunoașterea de tip luciferic/poetică și cea de tip paradisiac/științifică, opoziție accentuată prin cele două metafore lumina mea/ lumina altora, dar și prin comparația amplă cu luna, motiv literar ce nu mai reprezintă astrul tutelar, protector al cuplului din poezia romantică, ci un simbol care potențează misterul „și-ntocmai cum cu razele ei albe luna/ nu micșorează, ci tremurătoare/ mărește și mai tare taina nopții,/așa îmbogățesc și eu întunecata zare/cu largi fiori de sfânt mister”.</p>
				<p>Lucian Blaga (trebuie să) se disociază orgolios de alți creatori de frumos, căci, potrivit concepției sale, cunoașterea lumii nu se face prin rațiune, aceasta desfigurând frumosul: „Lumina altora/ sugrumă vraja nepătrunsului ascuns”. Vraja, misterul nu trebuie sugrumate, ci protejate, de aceea poetul refuză cunoașterea paradisiacă. La modul poetic, el optează pentru potențarea misterului, pentru amplificarea lui prin imaginație. Lumina mea este simbolul ambivalent al cuvântului poetic și al inteligenței care înființează lumi, însă lumina altora desfigurează lumea, pentru că, în loc să creeze, cuvântul acestora distruge.</p>
				<p>O serie de motive se regăsesc în câmpul semantic al ideii de taină: „vraja nepătrunsului ascuns”, „adâncimi de întuneric”, „taina nopții”, „întunecata zare”, „sfânt mister”, căci eul liric refuză claritatea regimului diurn în favoarea regimului nocturn, întrucât îi permite integrarea ființei individuale în „Totul” cosmic. Misterul lumii stă în asocierea înțelesului cu neînțelesul, Blaga însuși întrebându-se: „este ceva mai plin de înțeles ca ne-nțelesul?”</p>
				<p>Ultima secvență, având rol conclusiv, cuprinde motivația cunoașterii luciferice, respectiv iubirea „căci eu iubesc/ și ochi și flori și buze și morminte”. Poetul consideră, așadar, iubirea un instrument suprem de cunoaștere, repetarea adverbului „și”, egalizând simbolurile, care, însumate, formează „corola de minuni a lumii”.</p>
				<p>Expresivitatea poetică se realizează printr-o îmbinare de tehnici și mijloace:</p>
				<p>Relația de opoziție este vizibilă în raport cu ideea principală a poemului - diferența dintre cele două tipuri de cunoaștere - și se realizează prin formele verbelor alese (gradația „nu strivesc”, „nu ucid”, „sporesc”, „îmbogățesc”, „iubesc” pentru cunoașterea luciferică, „strivesc”, „ucid”, „sugrumă” pentru cea paradisiacă), prin determinanții substantivului „lumină” (lumina mea - lumina altora), dar și prin prezența conjuncției adversative dar ce capătă valoare stilistică, marcând antiteza.</p>
				<p>Recurența metaforelor „flori, ochi, buze, morminte”,ce surprind teme fundamentale în creația lui Blaga, dar și a laitmotivului luminii, ce semnifică în acest poem cunoașterea.</p>
				<p>Relația de simetrie se realizează prin repetiția seriei de metafore plasticizante („ochi,flori, buze, morminte”), ca și prin titlul care se reia în primul vers.</p>
				<p>Regimul verbelor – verbele la modul indicativ, timp prezent capătă valoarea prezentului etern/ al prezentului gnomic.</p>
				<p>Figuri de stil – se cultivă comparația amplă, metafora revelatorie, metafora plasticizantă și enumerația.</p>
				<p>Printre elementele expresioniste din poezie se numară raportarea eului la perspectiva cosmică, metafora revelatorie ce domină imaginarul poetic, libertatea prozodică, și nu în ultimul rând natura decorativă, emblematică.</p>
				<p>Viziunea despre lume a poetului Lucian Blaga reflectă dorința de potențare a misterului cosmic. Prin iubire, omul poate restabili corespondențe între Univers și sine, simțindu-se un fragment dintr-un mister ce se autoregenerează continuu. Astfel, poetul devine el însuși o formă de manifestare a tainei.</p>
				<p>În concluzie, poezia Eu nu strivesc corola de minuni a lumii de Lucian Blaga ilustrează direcția modernistă prin atitudinea poetică în fața marilor taine ale universului, prin ilustrarea raportului eu – lume, prin problematica abordată și prin cultivarea formelor de prozodie moderne. Ion Pop îl consideră pe Blaga „poet al nopții, cel puțin tot atât cât poet al luminii, încă de le începuturile creației sale. (...) căci dacă „lumina altora” era menită „să sugrume vraja nepătrunsului ascuns în adăncimi de întuneric”, poetul se voia agent al îmbogățirii”întunecatei zări”, definindu-se drept purtător al unei lumini selenare, ambigue, participând deopotrivă la înalt și adânc”. </p>
			</div>
		 );
		 
		 function ENSCML()
		 {
			ReactDOM.render(eNSCML , document.getElementsByClassName("Swapper")[0]);
		 };
		 
		 const testament = (
			<div class="Comentariu">
				<h1>Testament</h1>
				<p>Creator de excepțională vigoare, Arghezi produce în poezia românească interbelică o revoluție estetică de proporțiile aceleia înfăptuite de Eminescu în veacul anterior.</p>
				<p>Testament deschide cel dintâi volum al autorului, Cuvinte potrivite (), impunând o concepție și un limbaj poetic de flagrantă noutate. Ea este o reflecție în versuri pe tema creației și a artistului, deci o artă poetică.</p>
				<p>Artele poetice apar în literatura română odată cu opera eminesciană (Epigonii, Criticilor mei, Numai poetul etc. ), exteriorizând frământări legate de raportul dintre idee și limbaj, dintre simțire și imagine artistică sau legate de operă și de receptarea ei ori de singularitatea poetului ca ființă creatoare.</p>
				<p>Meditația lirică argheziană abordează semnificația cărții ca rod spiritual, resursele poeziei și ale limbajului artistic, relația dintre talent și inspirație în realizarea produsului estetic. Opera dezvăluie un crez artistic particular.</p>
				<p>Dat fiind că poetul se închipuie pe sine ca o verigă între generații și își înțelege opera ca un receptacul al suferințelor și al nădejdilor unui lung șir de robi ai pământului, în fața cărora se pleacă în semn de respect și de recunoștință, Testament cumulează și note de poezie socială.</p>
				<p>Motivele prezente în acest text liric programatic: cartea, „cuvintele potrivite”, poeta faber (poetul făuritor, meșteșugar, cel care cizelează lexicul poetic), inspirația („slova de foc”), truda artistică („slova făurită”), cititorul („Domnul”) sunt specifice tratării dintr-o perspectivă unică, individuală a aspectelor caracteristice procesului/ universului creației.</p>
				<p>Această artă poetică aparține modernismului prin dimensiunea sa reflexivă (ilustrează lirica de meditație filosofică), prin ineditul metaforei, prin cultivarea esteticii urâtului, prin sensibilitatea artistică nouă ce produce inedite resurse ale lirismului, prin sintaxa poetică mai dificilă, prin reformarea unităților strofice.</p>
				<p>Registrul lexical atât de variat al poemului, bazat pe contraste puternice, susține viziunea despre lume a unei personalități energice, pentru care viața, opera, relația cu materia brută ce trebuie să devină limbaj artistic, raporturile cu receptorii creației sale înseamnă confruntare, mistuire lăuntrică, sfidare a prejudecăților, gest distructiv și de reîntemeiere totodată.</p>
				<p>Ivit „la lumină, din pădure”, dintr-un neam de lucrători neștiuți ai pământului, poetul le păstrează atitudinea. Pentru el, ca și pentru cei cu „osemintele vărsate-n mine”, existența se măsoară în faptă. Strămoșii au încercat să îmblânzească pământul pentru a-i lua roadele, artistul se străduiește să domesticească „graiul”, să-i înfrângă sălbăticia, pentru a-l face expresie poetică.</p>
				<p>Creatorul uman dobândește virtuți aproape demiurgice („Făcui din zdrențe muguri și coroane”) iar capacitatea sa constructivă se reflectă într-o bibliogeneză prezentată posterității cu limpedea conștiință a valorii („Cartea mea-i, fiule, o treaptă”).</p>
				<h2>Titlul</h2>
				<p>Titlul, un substantiv abstract, are, prin multitudinea de consoane, o sonoritate gravă, iar prin semnificație (act juridic de voință unilaterală, prin care o persoană își exprimă dorințele ce urmează a-i fi împlinite după moarte, în special în legătură cu transmiterea averii sale) o aură solemnă. Vocativul „fiule”, din cuprinsul primei strofe, pune testatarul (autorul testamentului) în legătură cu „fiul”, moștenitorul averii spirituale concentrate într-o „carte”. „Fiul” devine, simbolic, primitorul și păzitorul comorii încredințate prin document, receptorul operei de artă, fără de care valorile închise în tezaur s-ar irosi.</p>
				<p>Între „tată” (artistul) și „fiu” (lectorul) se creează o legătură peste timp, care sfidează moartea.</p>
				<p>Titlul poate face trimitere și la o poziție fermă, în fapt la o atitudine estetică tranșantă, de la care autorul nu acceptă să facă abatere. În această situație, s-ar putea vorbi despre atitudinea de recuperare a urâtului, de metamorfozare a lui în valori ale artei eterne.</p>
				<p>Termenul „testament” oferă și sugestii religioase, evocând textele sacre: Vechiul și Noul Testament, mărturii despre credință, de dinainte și după nașterea lui Hristos. Devoțiunea ia, în opera argheziană, formă statuară („Am luat cenușa morților din vatră/ și am făcut-o Dumnezeu de piatră”).</p>
				<p>Întrucât un act cum este testamentul se întocmește, în general, la vârsta maturității și după o perioadă de acumulări, moștenirea lăsată de poet implică ideea unei cristalizări artistice depline, a unei izbânzi creatoare ce poate fi dăruită posterității.</p>
				<p>Caracterul de artă poetică al Testamentului arghezian, unicitatea viziunii estetice exprimate fac din această poezie o ilustrare a lirismului subiectiv. Autorul se suprapune eului poetic, într-o tentativă de autodefinire memorabilă, în care se regăsesc mărcile lingvistice ale implicării (pronume și verbe la persoana I).</p>
				<p>Din punct de vedere compozițional, textul este un monolog adresat. Mesajul este transmis de o instanță generică, testatarul, către altă instanță generică, fiul, pe un ton înflăcărat, plin de patimă.</p>
				<h2>Incipitul</h2>
				<p>Incipitul stabilește contactul între cei doi poli ai comunicării, eu-tu, determinând instantaneu un înalt nivel al emoției lirice: „Nu-ți voi lăsa drept bunuri, după moarte, / Decât un nume adunat pe-o carte”. El deschide calea confesiunii poetice, precizându-i cursul simbolic: discursul autoreferențial vizează destinul unui creator și al unei opere.</p>
				<p>Poezia este alcătuită din cinci strofe inegale, în care tensiunea exprimării ideilor și a sentimentelor rămâne la fel de puternică. Primele două stabilesc tipul moștenirii – spirituală – și obligațiile succesorului/ lectorului. Strofele a treia și a patra dezvăluie relația dintre poet și strămoși, sursele creației sale, metamorfoza cuvântului obișnuit sau nepoetic într-un instrument vrăjit, rolul purificator al artei. Ultima strofă cuprinde mărturisirea argheziană despre actul creator care este, în egală măsură, talent și trudă dar și despre specificul poeziei: artă a simțirii tumultuoase, ridicată împotriva tuturor prejudecăților literare.</p>
				<p>Simbolul central al textului este cartea. Acesta apare, simetric, de câte două ori, în prima și în ultima strofă, dând rotunjime discursului liric și accentuându-i semnificațiile. El devine și un element de recurență.</p>
				<p>Seva acestei poezii este alimentată de numeroase opoziții precum: „sapă”/„condei”, „brazdă”/„călimară”, „graiul lor cu-ndemnuri pentru vite”/„cuvinte potrivite”, „zdrențe”/„muguri”, „venin”/„miere”. Toate acestea sugerează atât progresul cultural al umanității de-a lungul timpului cât și puterea transformatoare a artei. Caracterul oximoronic al unor structuri („Din bube, mucigaiuri și noroi/ Iscat-am frumuseți și prețuri noi”) scoate în evidență personalitatea creatoare excepțională a celui care se definește pe sine în calitate de conștiință și de sensibilitate artistică modernă.</p>
				<h2>Imaginarul poetic</h2>
				<p>Celebra artă poetică argheziană se folosește de metafora testamentului pentru a ilustra istoria operei de artă de la stadiul incipient („graiul lor cu-ndemnuri pentru vite”) până la șlefuirea ei definitivă („în versuri și-n icoane”), având un rol bine determinat în lume („E-ndreptățirea ramurei obscure/ Ieșită la lumină din pădure”), despărțindu-se în cele din urmă de creator („Robul a scris-o, Domnul o citește”) pentru a ajunge o moștenire spirituală de mare preț („Cartea mea-i, fiule, o treaptă. / Așeaz-o cu credință căpătâi”), pentru multe generații.</p>
				<p>Atitudinea poetului oscilează între modestie și conștientizarea deplină a propriei valori revărsate în operă. Echivalarea averii agonisite într-o viață doar cu „un nume adunat pe-o carte” poate părea expresia unei judecăți despre sine mult prea severe sau mărturisirea risipei. În fapt, această moștenire, aparent măruntă, compusă fiind din semne – semnele numelui, semnele cărții – integrează un întreg univers, care, prin esența lui, nu este perisabil precum bunurile materiale. Numele și cartea înaintează împreună, în timp, solidar, fiind prelungirile imateriale și indestructibile ale făpturii de humă din care s-au desprins.</p>
				<p>Postura de „rob” supus unui „Domn” (cititorul) nu reprezintă decât unul dintre rolurile pe care și le asumă artistul. El se arată totodată ca ziditorul unei uriașe trepte de progres social și cultural, treaptă ce preschimbă munca brută a câmpului în trudă intelectuală; este necesarul liant al generațiilor, meșteșugarul de cuvinte – „leagăne” ale sensibilității „urmașilor stăpâni”; primește atributele alchimistului („Făcui din zdrențe muguri și coroane”) dar și ale unei instanțe justițiare („Biciul răbdat se-ntoarce în cuvinte”).</p>
				<p>Toate aceste roluri semnalează o cuprinzătoare și responsabilă înțelegere a misiunii sale. Poetul nu este un ego care se exhibă orgolios în fața contemporanilor. Personalitatea sa absoarbe valorile morale și idealurile strămoșilor („osemintele vărsate-n mine”), le dă înfățișarea estetică necesară și le transmite posterității. El este spațiul fertil în care trecutul întunecat („râpi”, „gropi”) se face viitor lipsit de orice amenințare („... să le urci te-așteaptă”). În vocea poetului răsună glasurile rămase neauzite ale atâtor oameni care s-au stins în durere, sacrificați, în „sudoarea muncii sutelor de ani” și de aceea Testamentul său capătă valențe colective („Durerea noastră surdă și amară/ O grămădii pe-o singură vioară”).</p>
				<p>Procesul creator, diferit de munca aspră a predecesorilor, este simbolizat prin alte unelte: condeiul și călimara. Totuși efortul îndelungat, îndărătnic rămâne, căci e nevoie să fie „frământate mii de săptămâni” substanțele amorfe din care se va naște poezia.</p>
				<p>Pentru Arghezi, nu există cuvinte nepoetice. Câmpul lexical al materiilor infame: „zdrențe”, „bube”, „mucigaiuri”, „noroi” sugerează atitudinea de frondă a creatorului față de convențiile poetice artificiale, respinse cu fermitate. Ca și autorul francez Charles Baudelaire, întemeietorul direcției lirice a reabilitării urâtului, Arghezi crede că apoeticul trebuie să fie considerat unul dintre mijloacele firești ale poeziei care, mai mult decât oricare altă artă, are putere transfiguratoare. „Totul e sacru în mâinile artistului”, declara el într-un articol, „și operația de a scoate perle acolo unde vulgul nu vede decât muscărie e dumnezeiască”. Cu multă trudă și cu har, „noroiul”, „veninul” ajung să primească strălucirea și noblețea veșmintelor poetice, dovedind că poezia e pretutindeni și că artistul e cu atât mai mare, cu cât știe s-o descopere mai adânc, în straturi neumblate, respingătoare la prima vedere.</p>
				<p>Creația e inspirație („slova de foc”) dublată de șlefuire trudnică a materialului lingvistic brut („slova făurită”), iar rezultatul sublim sunt „cuvintele potrivite”. A face poezie este o angajare fundamentală și nu instinctul de a urma o modă literară, după cum afirmă însuși autorul Testamentului: „Când m-am ivit incidental printre scriitori, veneam cu totul din altă parte, din părți în care nu pusese încă nici un scriitor calificat piciorul. și miroseam a sălbăticie, ca un lup intrat din eroare în cetate. Scriam fără să vreau să fiu ceea ce se numește un scriitor, lucrul se simte clar din Cuvinte potrivite, care nu măgulesc falsificările intelectuale și artistice ale nici unui gen de a mânji hârtia”.</p>
				<h2>Caracteristici ale limbajului poetic</h2>
				<p>Trăsăturile cele mai izbitoare ale limbajului poetic arghezian sunt expresivitatea și ambiguitatea, caracteristici ale poeziei moderniste.</p>
				<p>Expresivitatea este produsă, la nivel lexico-semantic, de asocierile surprinzătoare de cuvinte („seara răzvrătită”, „slova de foc”, „ciorchin de negi”) de procedeul realizării seriilor sinonimice din metafore („graiul lor cu-ndemnuri pentru vite” = „zdrențe” = „venin” sau „bube” = „mucigaiuri” = „noroi”), procedeu urmat și în construirea antonimiei („venin ≠ „miere”; „zdrențe” ≠ „muguri și coroane”). În prima strofă, în care se stabilește relația autor-cititor, predomină termenii din vocabularul fundamental („bunuri”, „moarte”, „nume”, „carte”, „străbunii”, „tânăr” etc.) folosiți, în cea mai mare parte cu sens figurat, situație care se repetă în ultima strofă („leneșă”, „suferă”, „fier”, „clește”, „a scris-o” etc.), unde se face din nou raportarea autorului și a operei sale la receptorul de artă. Strofele intermediare, de reliefare a legăturilor trecutului (reprezentat de „bătrâni”) cu prezentul (exprimat de poet) și cu viitorul (întrupat în „fiu”), timpuri pe care poezia le contopește prin ideatică și prin limbaj, fac loc unor categorii diferite de cuvinte. Ceea ce definește laolaltă termenii/ expresiile populare („căpătâi”/ „pe brânci”), regionalismele („grămădii”), arhaismele („hrisovul”, „condei”), vocabulele considerate până la Arghezi antipoetice („să-njure”, „negi”), terminologia religioasă („icoane”, „Dumnezeu”), neologismele („crimei”, „obscure”) este capacitatea lor unică de armonizare. Intensitatea trăirilor artistului care se prezintă ca o conștiință reunită a trecutului și a prezentului, aflată în pragul judecății morale și estetice a viitorului, face ca nicio notă discordantă a rostirii poetice să nu se strecoare. Suavitatea și brutalitatea exprimării coexistă în același vers sau în versuri consecutive, semn al unei extraordinare capacități de nuanțare a atitudinii/ ideii/ sentimentului.</p>
				<p>Poetul alege de obicei cuvinte concrete, cu mare forță evocatoare: „muguri”, „țap înjunghiat”, „fierul cald îmbrățișat în clește”, preocupat fiind să dea limbajului, după cum el însuși afirmase în presa vremii, „însușiri materiale”.</p>
				<p>La nivel stilistic, frecvența metaforei, pe care G. Călinescu o considera drept „un poem mic, o structură cu o temă dominantă” generează adeseori ambiguitatea sensurilor, ca în versurile: „Întinsă leneșă pe canapea, / domnița suferă în cartea mea”, în care metafora „domniței” poate evoca tentația reprimată a afectului artistic facil sau impulsul alinierii scriitorului la o matrice de concepție și de stil care să fie a timpului sau, dimpotrivă, prejudecata estetică a receptorilor de poezie etc.</p>
				<p>Omniprezența acestei figuri de stil determină o lectură literală și o relectură în cheie simbolică. Metaforele creează imagini vizuale („cenușa morților din vatră”), auditive („Durerea ș...ț o grămădii pe-o singură vioară”), gustative („veninul strâns l-am preschimbat în miere”), dar, cel mai des, alertează mai multe simțuri în același timp („Durerea noastră surdă și amară/ O grămădii pe-o singură vioară, / Pe care ascultând-o a jucat/ Stăpânul ca un țap înjunghiat). După cum se poate remarca, metafora este acaparatoare și, în albia ei de semnificație, sunt atrase și alte figuri de stil precum epitetul simplu („torcând ușure”), epitetul dublu („Durerea noastră surdă și amară), oximoronul („izbăvește pedepsitor”), enumerația („bube, mucegaiuri și noroi”), inversiunea („iscat-am”) etc. În constituirea metaforelor intră termeni din variatele registre ale limbii, ca într-o concludentă demonstrație artistică despre forțele uriașe de sugestie ale limbajului uzual sau frust, șocant, aparent apoetic, dar și despre capacitatea transfiguratoare nelimitată a poeziei.</p>
				<p>Harta gândirii poetice din Testament se dezvoltă pornind de la câteva repere metaforice fundamentale: cartea (ca laitmotiv), „bube, mucegaiuri, noroi” metamorfozate în „frumuseți și prețuri noi”, „slova de foc” și „slova făurită”, în jurul cărora se organizează crezul poetic arghezian.</p>
				<p>Limbajul artistic utilizat în Testament scoate în evidență, la nivel morfologic, preferința pentru substantive, ceea ce determină „prezența masivă a concretului” (Mircea Scarlat) care nu este însă decât incarnarea imperceptibilului, în imaginația poetului. Pădurea, ramura, ciorchinul de negi sunt termeni/ structuri cu valoare de reprezentări ale opoziției întuneric/lumină, durere infernală/speranță și nu semnele lingvistice corespunzătoare unei realități exterioare, identificabile.</p>
				<p>Verbele și pronumele cunosc, derutant, dese schimbări de persoană. Eul poetic se desemnează prin formele de persoana întâi, singular a unor verbe sugestive pentru actul creator: („am preschimbat”, „făcui” etc. ) dar și prin cele de persoana întâi, plural („să schimbăm”), integrându-se în rândul artiștilor contemporani cărora le revine sarcina de a păstra memoria trecutului și de a nu-i înjosi moștenirea.</p>
				<p>Persoana a doua, singular a verbelor și a pronumelor („așeaz (-o)”, „tine”, „te”) introduce în text interlocutorul, „fiul”, tratat cu afecțiune și avertizat asupra însemnătății „averii” primite. Dar și robii de odinioară ai pământului sunt convocați la acest dialog cu urmașul, așa cum o arată forma adjectivului posesiv („Ea e hrisovul nostru cel dintâi, / Al robilor cu saricile pline/ De osemintele vărsate-n mine”). Persoana a treia e utilizată atât ca substitut pentru persoana întâi („robul” = poetul) cât și ca referire la un locutor absent („Domnul”). Alternanța timpurilor verbale (perfect simplu: „grămădii”; perfect compus: „a jucat”; prezent: „izbăvește”; viitor: „nu voi lăsa”) simbolizează momentele diferite parcurse de creația artistică, de la stadiul laboratorului poetic, până la confruntarea cu receptorul contemporan și mai apoi cu posteritatea, când ea devine bun al tuturor. Uneori, timpul prezent impune judecăți atemporale despre poezie: „Seara de foc și slova făurită/ Împărechiate-n carte se mărită, / Ca fierul cald îmbrățișat în clește”.</p>
				<p>Din punctul de vedere al construcției frazelor, Testament solicită lectorul printr-o topică neașteptată, prin dislocările sintactice: „și care, tânăr, să le urci te-așteaptă, / cartea mea-i, fiule, o treaptă”. Frazele sunt, în general, lungi, enunțiative, caracteristice unei confesiuni/ autodefiniri. Caracterul adresat al primelor două strofe le susține patosul. Patru versuri consecutive din strofa a treia se deschid cu verbul-predicat, dezvăluind o atitudine energică și accentuând caracterul de poezie programatică al textului: „Am luat...”/ „Am pus...”/ „Am luat...”/ „și am făcut...”</p>
				<p>Arghezi se dovedește un autor inovator și la nivelul organizării strofice și la cel al prozodiei. Strofele inegale ( versuri – octavă;  versuri – catren;  versuri – strofă polimorfă;  versuri – strofă polimorfă;  versuri – octavă) sugerează stări emoționale diferite, frângeri bruște ale discursului poetic și continuări largi, explicative, de mare vibrație sufletească, tonalități variate ale frazei. Rima, împerecheată, este când masculină (accentul cade asupra ultimei silabe), când feminină (cuvintele de la sfârșitul versului primesc accent pe silaba penultimă) stabilind și ele un joc între asprime și suavitate, iar ritmul – variabil.</p>
				<p>Testament este o artă poetică reprezentativă pentru direcția modernistă interbelică, o explicitare a rolului artistului și al poeziei, ce nu-și propune epuizarea subiectului: „Robul a scris-o, Domnul o citește, / Făr-a cunoaște că-n adâncul ei/ zace mânia bunilor mei”. Poezia rămâne să trăiască în sfera inefabilului, folosind orice resurse ale limbii, înălțând urâtul, prin meșteșug și simțire, la noblețea diamantului.</p>
			</div>
		 );
		 
		 function Testament()
		 {
			ReactDOM.render(testament , document.getElementsByClassName("Swapper")[0]);
		 };
		 
		 const rCLE = (
			<div class="Comentariu">
				<h1>Ryga Crypto si lapona Enigel</h1>
				<p>Riga Crypto și lapona Enigel aparține celei de-a doua etape de creație – baladică și orientală. „Din poemele fabulative cu elemente de figurație din natură, capodopera rămâne Riga Crypto și lapona Enigel, balada închipuită de Ion Barbu ca zisă de un menestrel «la spartul nunții, în cămară». Asistăm de astă dată la o dramă lirică a cărei desfășurare are loc în lumea vegetală a climatului boreal, implicând erosul în forma unei conjuncturi extraordinar plasticizate.”</p>
				<p>Poemul este o poveste de dragoste imposibilă, tragică, desfășurată în lumea vegetală, întâlnirea având loc în plan oniric ca în Luceafărul lui M. Eminescu.</p>
				<h2>Titlul</h2>
				<p>Titlul este construit în maniera altor opere din literatura universală care relatează o poveste de dragoste neîmplinită (Romeo și Julieta, Tristan și Isolda). Pe de altă parte, avertizează asupra dimensiunii narative a poemului, completat și de subtitlul baladă, amintind de cântecele bătrânești de nuntă.</p>
				<h2>Structura</h2>
				<p>Structura textului permite interferența genurilor epic, liric și dramatic. Scenariul epic este dublat de dimensiunea dramatică și de lirismul măștilor, „personajele alegorice” reprezentând niște simboluri ale diferitelor ipostaze ale eului liric. De asemenea, poemul este construit pe baza unor elemente mitice: drumul inițiatic, probele inițiatice, motivul mezinului etc. Fiind o alegorie pe tema aspirației spre absolut, a depășirii limitei, firul epic este doar un pretext pentru dezvoltarea dimensiunii lirico-filozofice.</p>
				<p>La nivelul compoziției, textul este alcătuit din două părți, fiecare reprezentând câte o nuntă: una consumată, formând cadrul pentru cealaltă nuntă, inițiatică, tehnica fiind cea a povestirii în ramă sau a povestirii în povestire.</p>
				<p>Primele patru strofe, rama viitoarei povești, prezintă dialogul menestrelului cu „nuntașul fruntaș”. Menestrelul (cântăreț la curțile medievale) e rugat să cânte la finalul unei nunți, despre nunta neîmplinită dintre Enigel și Riga Crypto. Menestrelul este descris prin trei epitete: „trist”, „mai aburit ca vinul vechi”, „mult îndărătnic”. Comparația menestrelului cu vinul vechi evidențiază talentul acestuia, iar enumerația „cu pungi, panglici, beteli cu fundă” punctează podoabele stilistice cu care știe să-și îmbrace cântecul, povestea pe care o spune. El se lasă greu convins, conștient de valoarea lui și a „cântecului larg”/ a poveștii exemplare.</p>
				<p>„Spunerea” cântecului presupune un ritual, dar și desprinderea de lumea cotidiană și intrarea într-un spațiu izolat: „Zi-l menestrel/ Cu foc l-ai zis acum o vară;/ Azi zi-mi-l stins, încetinel, / La spartul nunții, în cămară”.</p>
				<p>Partea a doua se constituie din mai multe secvențe: portretul lui Crypto, descrierea regatului acestuia, portretul laponei Enigel, ținuturile acesteia, drumul inițiatic întâlnirea dintre riga Crypto și Enigel, cele trei chemări ale lui Crypto și refuzurile laponei, surprinzând și diferențele ireductibile dintre cele două lumi. Finalul vine cu pedepsirea lui Crypto care își depășește limitele.</p>
				<p>În deschiderea părții a doua, se schițează portretul craiului Crypto. Numele acestuia „Crypto”, asociat cu metafora „inimă ascunsă”, sugerează faptul că e stăpânul unei lumi obscure, a întunericului (criptic, ascuns), și apartenența la familia ciupercilor, a făpturilor inferioare, din regnul vegetal. Asupra lui planează suspiciunea că ar fi fost vrăjit să rămână veșnic tânăr: „La vecinic tron de rouă parcă/Dar printre ei bârfeau bureții/ De-o vrăjitoare mânătarcă, / De la fântâna tinereții”.</p>
				<p>În spațiul său, al lumii vegetale, Crypto se detașează de ceilalți, fiindcă e sterp și nu și-a găsit perechea, denotând o existență tragică: „și răi ghioci și toporași/ Din gropi ieșeau să-l ocărască, / Sterp îl făceau și nărăvaș/ Că nu voia să înflorească.”</p>
				<p>Prin antiteză, Enigel este simbolul ființei evoluate, spațiul de unde coboară (ținuturile înghețate) reprezentând tărâmul gândirii. Numele Enigel are sonoritate nordică, susține originea ei, sugerând, prin apropierea înger – angel, aspirația spre dimensiunea solară. Lapona Enigel parcurge un drum inițiatic, însoțită de reni, animale călăuză: „De la iernat, la pășunat, / În noul an să-și ducă renii.” Ea poposește în regatul lui Crypto, întâlnirea dintre cei doi petrecându-se în spațiul oniric. Ca și în poemul Luceafărul, visul devine liantul dintre cele două lumi și facilitează comunicarea altfel imposibilă. Această întâlnire este o probă inițiatică pe care ambii protagoniști ar trebui să o treacă. Pentru Crypto, ieșirea din spațiul său și intrarea în alt regn înseamnă moarte. Nerealizând capcana, Crypto își depășește condiția și, pentru acest lucru, va fi pedepsit. Pentru Enigel, trecerea în lumea vegetală a lui Crypto înseamnă o „coborâre în jos”; ea va realiza însă capcana și va refuza chemările pline de dragoste ale craiului.</p>
				<p>Crypto o îmbie pe Enigel cu ceea ce are mai de preț în lumea lui, dulceață și fragi. Chemările lui capătă valoarea unui descântec, a unei incantații (ca în poemul După melci sau în Luceafărul lui Eminescu): „Enigel, Enigel, /ți-am adus dulceață, iacă. / Uite fragi, ție dragi/ Ia-i și toarnă-i în puiacă”</p>
				<p>Enigel respinge categoric „darurile” lui Crypto. Ea știe că lumea lui este una a instinctelor și că pentru crai maturizarea înseamnă moarte: „Teamă mi-e, te frângi curând, / Lasă. Așteaptă de te coace.”</p>
				<p>Se observă câteva serii antonimice: copt/ necopt; soare/ umbră prin care se sugerează incompatibilitatea dintre cele două lumi și pe care niciunul dintre protagoniști n-o poate reduce. Fragilității lui Crypto, lapona îi opune cunoașterea absolută. Metafora „că sufletu-i fântână-n piept” vizează capacitatea conferită individului care accede la acestă formă de cunoaștere. Se validează acum concepția autorului privind cele trei trepte de cunoaștere: prin eros, prin rațiune și parasenzorială.</p>
				<p>Enigel respinge lumea profană, în ciuda faptului că tentația iubirii este copleșitoare, însă ea se închină la „soarele înțelept” – cea de-a treia treaptă de cunoaștere. Soarele este simbolul intelectului, al dimensiunii apolinice, spre care aspiră și Crypto, reprezentant al lumii simțurilor, al dimensiunii dionisiace.</p>
				<p>Sirul de metafore: „că sufletul nu e fântână/ Decât la om, fiară bătrână, / Iar la făptură mai firavă/ Pahar e gândul cu otravă” creează o nouă antiteză: omul superior – prin extensie, geniul / omul comun, dominat de afect.</p>
				<p>În final, rama se închide prin recuperarea vocii narative care prezintă sfârșitul tragic al regelui Crypto. Încercând să intre într-o lume care îi este inaccesibilă, distrus de propriul vis, Crypto se transformă într-o ciupercă otrăvitoare, fiind obligat a se nunti cu măselarița, simbol al unei lumi degradate: „Ca la nebunul rigă Crypto/ Ce focul inima i-a fript-o, / De a rămas să rătăcească/ Cu altă față mai crăiască: / Cu Laurul-Balaurul, / Să toarne-n lume aurul, / Să-l toace, gol la drum să iasă, / Cu măselarița-mireasă, / să-i ție de împărăteasă.”</p>
				<p>Riga Crypto și lapona Enigel este un poem modern prin construcția textului (povestire în ramă, îmbinarea genurilor literare, epicul reprezintă scheletul narativ, dramaticul reiese din pasajele dialogate, lirismul măștilor se validează în chemările incantatorii ale lui Crypto, în monologul lui Enigel, în versurile sentențioase), prin simbolurile dezvoltate (al soarelui, al cercului, al nunții, al oglizii), prin trimiterile folclorice. Propria afirmație a poetului că poemul este „un Luceafăr întors” poate trimite către modernitatea textului, fiind înțeleasă ca un „romantism întors”, alegoria creată putând fi descifrată prin cheia ermetismului.</p>
			</div>
		 );
		 
		 function RCLE()
		 {
			ReactDOM.render(rCLE , document.getElementsByClassName("Swapper")[0]);
		 };
		 
		 const aSPV = (
			<div class="Comentariu">
				<h1>Aci sosi pe vremuri</h1>
				<p>Aci sosi pe vremuri face parte din volumul Pe Argeș în sus (), volum cu care Ion Pillat se înscrie în valorile/trăsăturile tradiționale: tema și motivele poetice, imaginarul poetic constituit din viziunea asupra spațiului autohton, rustic (imaginea „casei amintirii” conține elemente de arhitectură populară, câmpia, „lanul de secară”), din irizările folclorice și istorice („poteri și haiduc”); sensibilitatea metafizică, religioasă („... un clopot a sunat,/ De nuntă sau de moarte...”). Poetul recrutează, aproape insesizabil, din straturile folclorice (factor tradițional de bază) exact elementele care trimit la spiritualitatea creatorului popular „și totul ș...ț ca-n basme se urzea”, la zonele obscure, ambigue, de natură să comunice un etimon muzical: „ș...ț departe, un clopot a sunat”. Inflexiunile de mare puritate lirică ale textului cresc și din aceste sugestii tradiționale pentru care poetul a nutrit o statornică admirație.</p>
				<p>Adeziunea poetului la un astfel de tip de poezie este semnificativă pentru înțelegerea liricii sale în totalitate. De altfel, G. Călinescu notează:„Originalitatea, savoarea acestei poezii nu pot fi contestate și Pe Argeș în sus este unul din momentele lirice fundamentale de după război.”, iar Nicolae Manolescu susține ideea valoroasă a consonanței, în poezia lui Pillat, a tradiționalismului cu modernitatea: „Tradiționalismul din Pe Argeș în sus a fost definit ca o autohtonizare a simbolismului. Este însă în egală măsură și o modernizare a tradiției.”</p>
				<p>Poezia Aci sosi pe vremuri dezvoltă tema meditației, cu accente elegiace, asupra curgerii ireversibile a timpului sau, cum spune poetul însuși, a: „ș...ț pământului spiritualizat în vreme, a timpului materializat în amintire”. Poetul particularizează tema printr-o figură de construcție-paralelismul, care situează cele două cupluri pe dimensiunea iubirii ca ordo amoris și prin motive poetice, specifice universului patriarhal.</p>
				<p>Cuplurile, care fac și re-fac lumea, prin gesturi arhetipale, instrumentate de Eros, capătă coerență estetică prin formula lirismului obiectiv (utilizarea unor „măști lirice”-bunicul și bunica, surprinse în trăirile lor: „Nerăbdător bunicul pândise de la scară”; „Ea-l asculta tăcută, cu ochi de peruzea”) combinată cu lirismul subiectiv, care presupune confesiune și implicare afectivă și este subliniat prin mărcile gramaticale ale persoanei întâi.</p>
				<p>O micropoveste, cu sonorități și imagini simbolice, se derulează prin intervenția unei instanțe a comunicării(eu liric)care, plasându-se într-un plan poetic profund, contemplă trecerea timpului și presimte moartea: „De nuntă sau de moarte, în turnul vechi din sat.” Eul enunțător nu se confesează romantic, ci își proiectează emoțiile și gândurile, adică viziunea despre lume, în mit sau în legendă.</p>
				<p>Viziunea despre lume a lui Pillat se concretizează într-un cronotop, în care reflecția tristă asupra vremelniciei umane topește trecutul în prezent, iar spațiul se temporalizează. Timpul este caracterizat de circularitate: „Ca ieri sosi bunica… și vii acuma tu”, are un contur arhetipal tocmai prin recurența poveștilor de dragoste, iar spațiul are contur afectiv, este interiorizat și marcat cel mai bine de „casa amintirii”, care: „ș...ț este, pentru Pillat, lăcașul afecțiunii primare, derivat al arhetipului incintei intime, și spunând aceasta luminăm firul antropologic al imaginarului.”</p>
				<p>Ion Pillat concepe spațiul și timpul atât în linia tradiției cu iz folcloric (paseism, rusticitate, autohtonism, istorie) cât și în direcția modernității - evitarea idealizării prin meditația nostalgică și, uneori, ironică asupra acestor categorii pe care se înscrie existența umană, dar și asupra iubirii. Substratul reflexiv al poeziei îi oferă eului liric posibilitatea de a se poziționa, în prima parte a poeziei, într-un fel de transcendență sau obiectivare. Ca un demiurg, el poate „vedea”, în timp și spațiu, imagini ale unei tradiții paradisiace, recuperate prin spirit, prin imaginație poetică: „La casa amintirii cu-obloane și pridvor,/Păienjeni zăbreliră și poartă și zăvor. //Iar hornul nu mai trage alene din ciubuc/De când luptară-n codru și poteri și haiduc.”</p>
				<h2>Structura</h2>
				<p>Structural, opera se dezvoltă pe două planuri, trecutul (bunicul și bunica) și prezentul, unite prin amintire și prin meditația asupra timpului. Structura de adâncime a textului se reflectă perfect în paralelismul situațiilor, în relațiile de opoziție, marcate de adverbe de timp precum „atunci”, „ieri” – „acum”, „clipa asta” și de simetrie, în prezentarea celor două povești de iubire:„Ca ieri sosi bunica… și vii acuma tu”.</p>
				<h2>Compozitia</h2>
				<p>Compoziția poeziei este realizată din șaptesprezece distihuri, un catren și un vers final, liber, organizate în trei părți (prima parte–primele zece distihuri, a doua parte – catrenul intermediar, meditativ și a treia parte–ultimele șapte distihuri). Versul final are rol de laitmotiv.</p>
				<h2>Titlul</h2>
				<p>Titlul poeziei are aspectul unui enunț propozițional Aci sosi pe vremuri și susține tema poeziei, oferind, în același timp, o cheie de lectură cititorului. Elementele deictice, spațiale, temporale și, chiar, sociale („aci”, persoana a III-a și timpul perfect simplu al verbului și structura „pe vremuri”) sunt simbolice și contribuie la realizarea acelei atmosfere de ambiguitate și de vrajă specifice poeziei lirice.</p>
				<p>Secvențele lirice ale poeziei conțin o succesiune de imagini poetice vizuale și/sau auditive:</p>
				<p>•	„casa amintirii” proiectată în timpul străvechi, încremenită într-un spațiu al uitării și al tăcerii, al unei lumi apuse, când „luptară-n codru și poteri, și haiduc”, „La casa amintirii cu-obloane și pridvor,/Păienjeni zăbreliră și poartă și zăvor.” Casa reprezintă centrul lumii: „ș…ț casa este simbolul centrului existențial al omului devenit statornic..” Păianjenul, prin acțiunea lui de a țese pânza fină, aproape invizibilă, în care își prinde dușmanul, sugerează curgerea, fragilitatea ființei umane în raport cu timpul: „ș...ț timpul care ucide pe nesimțite.” Pânza simbolizează lumea aparenței, a iluziei, opusă realității și esenței.</p>
				<p>•	sosirea bunicii Calyopi și sosirea iubitei pregătite de semnele îmbătrânirii și ale schimbării naturii: „În drumul lor spre zare îmbătrâniră plopii”, „Subțire, calci nisipul pe care ea sări./ Cu berzele într-însul amurgul se opri…”. Structurile lingvistice „plopii îmbătrâniți” și „amurgul se opri” sunt frumoase personificări ale naturii și ale timpului.</p>
				<p>•	așteptarea nerăbdătoare a bunicului simetrică așteptării eului liric, după modelul ritualului erotic eminescian din idile: „Nerăbdător bunicul pândise de la scară/Berlina legănată prin lanuri de secară.” Așteptarea este și o temă lirică, care asociază sentimente și trăiri, uneori, contradictorii.</p>
				<p>•	rostirea poeziei: „Privind cu ea sub lună câmpia ca un lac,/Bunicul meu desigur i-a recitat „Le Lac”. //Iar când deasupra casei ca umbre berze cad, Îi spuse „Sburătorul” de-un tânăr Eliad.//”; „Iar când în noapte câmpul fu lac întins sub lună/ și-am spus „Balada lunei” de Horia Furtună//”, „și m-ai găsit, zâmbindu-mi, că prea naiv eram/Când ți-am șoptit poeme de bunul Francis Jammes.//” Apelul la „poezie în poezie” sugerează evoluția formulelor estetice, dar și importanța artei în desăvârșirea poveștii de dragoste. Ironia fină existentă în versurile citate temperează lirismul trăirii, ferindu-l de exagerări.</p>
				<p>•	sosirea iubitei, pe aceleași locuri: „Același drum te-aduse prin lanul de secară,/Ca dânsa tragi, în dreptul pridvorului, la scară.” Deși cuplul este altul, casa și drumul sunt aceleași, sugestie reflexivă a transformărilor produse în sufletul omului de succesiunea etapelor existențiale. Drumul nu poate fi decât o nuanță a evoluției sufletului, spirala melcului în care se solidifică, pe scara universului, timpul. El conduce la „casa amintirii”, topos romantic situat într-o geografie cosmicizată și într-un timp circular, etern.</p>
				<p>•	clopotul: „ș...ț este un emițător de unde modulate care posedă o valoare lirică excepțională ș...ț” Clopotul are rolul de a unifica imaginile trecutului cu cele ale prezentului, potrivit unei viziuni a unității poetice proprii lui Ion Pillat. Este un simbol al statorniciei, stabilind o relație între cer și pământ: „ș…ț risipește limitările condiției temporale.”</p>
				<p>Dintre versurile cu o mai mare încărcătură meditativ-reflexivă, reținem: „Dar ei, în clipa asta simțeau că-o să rămână…”, care susține iluzia eternității omului prin iubire. Versul asociază imaginea cuplului mitic cu sentimentul veșniciei și încorporează mitul în poezie. Versurile: „Ce straniu lucru: vremea! – Deodată pe perete/ Te vezi aievea numai în ștersele portrete./ /Te recunoști în ele, dar nu și-n fața ta,/ Căci trupul tău te uită, dar tu nu-l poți uita…”, argumentează cu rafinată elevație ideea că omul are conștiința timpului ireversibil, ceea ce este marcat în planul expresiei cu sugestiile persoanei a II-a.</p>
				<p>Versul final, izolat – laitmotivul poeziei: „De nuntă sau de moarte, în turnul vechi din sat” – accentuează dramatismul vieții, același sunet poate trimite la un nou început sau la extincție.</p>
				<h2>Elementele de versificatie si de prozodie</h2>
				<p>Elementele de versificație și de prozodie contribuie la realizarea muzicalității textului. Sonoritățile vagi, ambigue sunt bazate pe strofele formate din două versuri, pe ritmul iambic și pe rima împerecheată.</p>
				<p>Expresivitatea poetică se realizează printr-o îmbinare de tehnici și mijloace:</p>
				<p>•	limbajul clasicizat, ușor arhaic și regional atunci când este evocat cuplul bunicul și bunica (ciubuc, poteri, haiduc, berlină, crinolină); elemente de onomastică și titluri de opere literare care nuanțează trăirile și le colorează afectiv: Eliad, Horia Furtună, Francis Jammes și „Sburătorul”, „Le Lac”, „Balada lunei”; cuvinte și structuri lingvistice cu o mare încărcătură simbolică ce denumesc elementele componente ale imaginarului poetic pillatian: casa amintirii, clopot, drumul, câmpia etc.</p>
				<p>•	regimul verbelor: alternarea timpului trecut (imperfectul - asculta, urzea, perfectul simplu - sosi, sări, perfectul compus - a recitat, a sunat) al verbelor cu prezentul (trage, cad, recunoști) are rolul de a sugera că, deși timpul este ireversibil, iubirea face posibil accesul spre veșnicie.</p>
				<p>•	paralelismul și simetria situațiilor descrise conturează o veritabilă ontologie lirică;</p>
				<p>•	figurile de stil: epitetul berlina legănată, personificarea „Iar hornul nu mai trage alene din ciubuc”, metafora casa amintirii, comparația ca-n basme se urzea etc</p>
				<p>În concluzie, poezia Aci sosi pe vremuri de Ion Pillat ilustrează direcția tradiționalistă formulată de ideologii grupați în jurul revistei Gândirea, prin meditația lirică, tristă asupra trecerii timpului, prin tendința de a induce cititorului stări de reflecție și de reverie, prin valorificarea inflexiunilor metafizice oferite de domeniul religios, prin utilizarea unui limbaj popular și regional, prin îmbinarea formelor lirismului obiectiv cu cele ale lirismului subiectiv și, nu în ultimul rând, prin cultivarea formelor de prozodie tradiționale. Poetul, în mod conștient, se așază în linia unei generații de artiști pentru care tradiția are un sens: „În raport cu istoria românească tradiția noastră eternă își are sediul în popor și în expresia lui multiplă care e cultura populară ca produs etnic. Ea stă într-un anume fel de a poetiza, într-un anume fel de a plasticiza, într-un anume fel de a cânta, într-un anume fel de a filosofa, într-o anume atitudine față de natura și față de Dumnezeu.”</p>
			</div>
		 );
		 
		 function ASPV()
		 {
			ReactDOM.render(aSPV , document.getElementsByClassName("Swapper")[0]);
		 };
		 
		 const oSP = (
			<div class="Comentariu">
				<h1>O scrisoare pierduta</h1>
				<p>Teatrul lui Caragiale este o reflectare a epocii sale dar și o circumscriere a particularului în universal, o subliniere adeseori caricaturală a defectelor unei anume societăți (cea românească, de la sfârșitul secolului al XIX-lea) dar și ale societății în general, ale unor anume indivizi cât și ale omului dintotdeauna și de pretutindeni.</p>
				<p>Cele patru comedii caragialiene prelungesc, cu mijloace mai rafinate, satira socială și a caracterelor făcută de Alecsandri, ca întemeietor al repertoriului teatral românesc, în perioada pașoptistă.</p>
				<p>O noapte furtunoasă (), Conu Leonida față cu Reacțiunea (0), O scrisoare pierdută (jucată în , publicată în Convorbiri literare în ), D-ale carnavalului () realizează laolaltă, o imagine a vieții sociale, politice, familiale, culturale a timpului, cu osatură atemporală, prin mijlocirea comicului.</p>
				<p>Comedia, ca specie, presupune o abordare dintr-un unghi vesel a unei problematici grave, tot atât de importante ca și aceea care face substanța tragediei sau a dramei. Numai că ea susține indirect o morală, niște principii de conduită, un model de caracter. Situațiile hazlii, personajele ridiculizate, conflictul neînsemnat în esență, finalul fericit, stilul parodic sunt trăsături ale speciei care propune o îndreptare, prin râs, a moravurilor. În viziunea lui Molière, marele comediograf francez al clasicismului, „cele mai bune săgeți ale unei moralizări posace sunt adesea mai puțin puternice decât ale satirei ș...ț. E o lovitură mare dată viciilor, când le expui râsului obștii întregi”.</p>
				<h2>Tema</h2>
				<p>Tema Scrisorii pierdute este socială, cu implicații politice. Autorul urmărește ironic agitația provocată de pierderea unei scrisori de dragoste compromițătoare, ce devine instrument de șantaj politic și de ascensiune socială. Întrucât este expusă viața intimă a prefectului, a liderului local al partidului liberal și a soției sale, strădaniile de a recupera biletul dezonorant dezvăluie, în cercuri din ce în ce mai largi, care implică în acțiune și alte personaje, o societate coruptă, la fel de murdară în viața publică și în cea privată. Bilețelul prin care prefectul ștefan Tipătescu își dezvăluia legătura amoroasă cu Zoe Trahanache, soția conducătorului politic local, ajunge pentru liderul grupului independent, Nae Cațavencu, o șansă nesperată de a fi ales deputat, cu susținerea partidului aflat la putere. În felul acesta se pun în lumină diverse fațete ale vieții orașului de provincie și nu numai: căsătoria ca mijloc de acces în înalta societate, adulterul, falsa prietenie dintre capii puterii, șantajul, mita, însușirea fondurilor din banii publici, falsificarea listelor electorale, fraudarea alegerilor. Această operă este o comedie de moravuri care include o serie de motive literare larg răspândite în commedia dell’arte a Renașterii dar și în comedia franceză clasică: păcălitorul păcălit (Cațavencu), amorezul (Tipătescu), bărbatul înșelat (Trahanache), sluga profitoare (Pristanda), pactul taberelor adverse etc.</p>
				<p>Modul de reflectare a temei este unul jovial, dramele, câte există, sunt atinse în treacăt, atenția lectorului este direcționată către latura comică a faptelor/ situațiilor. șerban Cioculescu (Caragialiana) este de părere că în tot teatrul comic al lui Caragiale, numai Zoe trăiește cu adevărat o dramă. Compromiterea publică, pentru o femeie din secolul al XIX-lea, care a ajuns la o poziție materială și socială remarcabilă, prin căsătoria cu un bărbat „zaharisit” și la un anumit confort sufletesc procurat de un amant tânăr, în plină ascensiune, ar fi însemnat distrugerea ei, stigmatul moral definitiv.</p>
				<p>Lamentațiile eroinei devin însă hazlii prin repetiție, prin contextul în care se manifestă (naivitatea incredibilă a soțului care nu observă că este înșelat/ încrâncenarea amantului de a găsi o soluție), prin asocierea cu alte reacții (leșină, amenință, se indignează etc. ).</p>
				<p>Viziunea despre lume a autorului se lasă descifrată cu destulă ușurință, căci lectorul simte zâmbetul zeflemitor al comediografului, citind lista personajelor („Nae Cațavencu, avocat, director proprietar al ziarului «Răcnetul Carpaților»...”) parcurgând replicile („Mă trag înapoi, alunec de pe uluci și caz pe maidan, peste un dobitoc, care pesemne trecea ori ședea lângă uluci. Dobitocul începe să strige, toți din casă sar năvală la fereastră...”) sau indicațiile scenice („Cațavencu – ștergându-se repede la ochi și remițându-se d-odată, cu tonul brusc, vioi și lătrător”).</p>
				<p>În studiul dedicat comediilor lui Caragiale, Maiorescu observa că „îndărătul oricărei comedii se ascunde o tragedie”. Se înțelege de aici că zâmbetul dramaturgului este amar, iar situațiile ilare construite de el, personajele șarjate, replicile stereotipe deconspiră un mecanism social grav avariat, o lipsă acută de principii morale ordonatoare, un vid sufletesc îngrijorător. Râsul devine, la Caragiale, o formă de protest, exprimarea unui dezacord tranșant cu o lume românească neașezată, plină de contraste, supusă interesului personal, cinismului și vulgarității. Revolta scriitorului, dedusă din faptele, reacțiile și vorbele eroilor săi, căci în genul dramatic autorul se retrage în spatele personajelor, e de aceeași vehemență cu cea afirmată în articolele vremii, precum Păreri libere, publicat în 00, în care Caragiale acuză: „Trecem pe lângă absurditate și nu ridicăm măcar o sprânceană revoltată; auzim neghiobia și nu zbârcim măcar dintr-o nară dezgustată, vedem impostura și ticăloșia, și zâmbim frumos, ca la întâlnirea celor mai bune cunoștințe”.</p>
				<p>Dramaturgul nu-și urăște personajele, dar le privează cel mai adesea de substanța care le face oameni cu adevărat. Dandanache, Farfuridi, Brânzovenescu sunt mai degrabă niște marionete, Cetățeanul turmentat e inconsistent, polițistul Ghiță e lacom și servil, Cațavencu – un orgolios fără limite și un șantajist fără noroc, Trahanache – un om cu inerții de comportament și de limbaj etc.</p>
				<p>Niciun personaj pozitiv nu luminează scena. Firul evenimentelor nu face decât să scoată la lumină un șir nesfârșit de tare omenești. Este ceea ce-l face pe criticul Eugen Lovinescu să susțină că teatrul lui Caragiale „e întristător ca un spital de infirmități morale și intelectuale”.</p>
				<p>Mesajul umanist al comediei rămâne însă, încredințat unui „public responsabil și grav, singurul cu care se poate stabili o fructuoasă relație de complicitate. În definitiv, nu putem râde de toate personajele lui Caragiale și nu putem rămâne perplecși în fața versatilității lor morale, decât dacă suntem în posesia unui sistem normal de conduită...”</p>
				<h2>Titlul</h2>
				<p>Titlul este unul tematic (G. Genette) și numește, în fapt, intriga. Substantivul „scrisoare”, primind articolul nehotărât „o” face ca obiectul denumit să capete valoare de generalitate. Scrisoarea pierdută de Zoe și obținută de Cațavencu este una între altele, fapt dovedit de propulsarea politică a lui Dandanache, prin intermediul unui alt bilet amoros, devenit instrument de șantaj.</p>
				<p>Așadar pierderea unei scrisori de dragoste, ca fenomen repetitiv, ce sugerează neglijența, imprudența amanților, generează același impact psihologic (tentația murdară) și același efect social (parvenirea).</p>
				<p>Dacă o scrisoare de amor interzis, extraconjugal este un fapt curent, atunci încercarea de a obține tăcerea celui ce o găsește și se consideră îndreptățit să profite de pe urma ei este iarăși o situație obișnuită, cum comună ajunge și promovarea unui astfel de individ într-o poziție socială însemnată. Se observă astfel că un aspect ținând de viața privată are nefaste reverberații în viața publică.</p>
				<p>Scrisoarea pierdută capătă importanța unui personaj, urmărit cu asiduitate de ceilalți (Tipătescu, Zoe, Trahanache, Ghiță, Cațavencu), apărând miraculos, apoi dispărând subit și îndeplinindu-și exemplar rolul de a întreține tensiunea dramatică.</p>
				<p>În viziunea lui șerban Cioculescu, scrisoarea este simbolul puterii. Câtă vreme Cațavencu posedă scrisoarea prefectului către Zoe, este sigur că va fi sprijinit în alegeri, ceea ce îl face neînduplecat la rugăminți și insensibil la alte oferte. Când o pierde, își schimbă radical atitudinea, se lasă batjocorit și îl îmbrățișează pe noul ales. Fermitatea lui Cațavencu, dinainte de falimentul iluziei de a ajunge deputat, o trăiește și Dandanache, doar că acesta o manifestă fără discontinuități, căci nu numai că se află încă în posesia scrisorii, dar intenționează să o păstreze și să îi valorifice în continuare foloasele.</p>
				<p>Pe măsură ce acțiunea înaintează, scrisoarea își asociază noi semnificații. Inițial, ea este doar expresia unui sentiment intim. Îndată ce este pierdută, ea înseamnă girul păstrării onorabilității (Zoe), tihna avantajelor funcției și a relației amoroase (Tipătescu), provocarea de a doborî, cu aceleași mijloace cu care s-a ridicat, un adversar politic „mișel” (Trahanache), șansa unei ascensiuni politice rapide, prin presiune (Cațavencu), dovada zelului de subaltern (Pristanda). Documentul ce tulbură atâtea minți și naște emoții atât de puternice îi servește lui Caragiale la ridicarea măștilor eroilor săi, pentru a-i înfățișa lectorului în nuditatea lor sufletească.</p>
				<h2>Conflictul</h2>
				<p>Conflictul este, ca în cazul oricărui text dramatic, axul vital al operei. El se conturează încă din scena I, când Tipătescu citește ziarul scos de Cațavencu și află că a fost dat „unul din cele mai frumoase județe ale României pradă în ghearele unui vampir”. Opoziția Tipătescu („vampirul”)/ Cațavencu („mișelul”) deschide seria conflictelor exterioare care sunt într-un număr semnificativ: Tipătescu și Trahanache/ Cațavencu; Tipătescu, Zoe și Trahanache/ Cațavencu; Farfuridi și Brânzovenescu (agitați de ideea trădării partidului)/ Tipătescu; Zoe (hotărâtă să lupte împotriva guvernului și a tuturor adversarilor redobândirii liniștii ei)/ Tipătescu; Zoe și Tipătescu (forțați să accepte candidatura lui Cațavencu)/ Trahanache; Farfuridi, Brânzovenescu și grupul lor/ Cațavencu și grupul lui de susținători; Zoe (reaflată în posesia scrisorii)/ Cațavencu (neputincios) etc. Conflictul principal ține de înfruntarea celor două tabere politice, reprezentanții puterii – Tipătescu, Trahanache, implicit Zoe – și reprezentanții grupului independent – Cațavencu și susținătorii. Toate celelalte conflicte derivă din acesta și i se subordonează. Acumularea impresionantă și relativ rapidă de opoziții poate părea paradoxală în cazul unei comedii. Dar, dacă în plan familial, pierderea scrisorii de către Zoe nu produce nicio tulburare, deoarece Zaharia Trahanache este convins că documentul este un fals, în planul vieții publice se stârnește un adevărat uragan. Această ieșire din imobilitate a atâtor personaje, reacțiile lor la noul stimul, înflăcărarea declarațiilor și a gesturilor prin supradimensionare, devin comice, cu atât mai mult cu cât rezolvarea tensiunilor create este neașteptată, vine din altă parte decât s-ar fi crezut (nu Cațavencu restituie scrisoarea, ci Cetățeanul turmentat) și face ridicole toate animozitățile.</p>
				<p>Un fapt menit să creeze discuții inflamate între soți stârnește ambiții, frustrări, rivalități într-un oraș întreg. Tehnica este aceea a bulgărelui de zăpadă care, prin rostogolire, crește spectaculos.</p>
				<p>Conflictul se stinge treptat, prin introducerea câtorva elemente-surpriză: polița falsificată de Cațavencu, îndepărtat astfel de pe poziția lui agresivă; numirea, drept unic candidat al partidului, a lui Dandanache, ceea ce va liniști temerile lui Farfuridi și ale lui Brânzovenescu. Dar Caragiale păstrează până spre final suspansul, amânând reapariția în scenă a lui Cațavencu, despre care Zoe crede că, deși nu e de găsit nicăieri, a încredințat redacției ziarului, spre publicare, scrisoarea compromițătoare. Tensiunea care încă plutește între cele două tabere se explică prin faptul că Zoe nu știe că avocatul șantajist a pierdut scrisoarea iar Cațavencu ignoră existența documentului falsificat, găsit de Trahanache. Chiar și când (în scena VII a ultimului act) Cațavencu reintră în acțiune, mărturisind „crima” de a fi pierdut el însuși scrisoarea, încordarea se perpetuează, fiindcă biletul de amor ar putea suscita pretenții năucitoare din partea altui oportunist.</p>
				<p>Acesta este totuși momentul în care dramaturgul încheie seria situațiilor conflictuale. Cetățeanul turmentat regăsește scrisoarea și o înmânează Zoei.</p>
				<p>Răsturnările bruște de situație, caracteristice comediei, înlesnesc depășirea momentelor dificile, produc relaxarea atmosferei și permit acțiunii să se reinstaleze într-o sferă senină, veselă.</p>
				<h2>Construcția subiectului</h2>
				<p>Acțiunea se desfășoară „în capitala unui județ de munte, în zilele noastre”, după cum precizează autorul însuși. Indicele spațial, destul de vag, face ca locul faptelor să se dilate, prin posibile identificări. Indicele temporal, stricto sensu, trimite la contemporaneitatea lui Caragiale, iar în sens lărgit la prezentul, mereu altul, al lectorului. Dacă timpul istoric al autorului se suprapune imediatului căruia îi aparține cititorul, fiind tot „în zilele noastre”, atunci faptele înfățișate capătă caracter de permanență. „Timpul rotitor” (C. Noica) e mereu același, căci mobilurile oamenilor, pasiunile și intrigile, suferințele și izbânzile rămân, în mare, neschimbate. De altfel realismul comediei, pe care și Maiorescu îl sesiza la vremea publicării ei, impune caracterul reprezentativ al situațiilor de viață ilustrate.</p>
				<p>Toate evenimentele care compun acțiunea se derulează de-a lungul a trei zile, la finalul campaniei electorale și în perioada desfășurării alegerilor din anul . Fundalul interacțiunii personajelor devine astfel verosimil.</p>
				<h2>Expozitiunea</h2>
				<p>Expozițiunea face cunoscute lectorului două personaje, ștefan Tipătescu, prefectul județului și Ghiță Pristanda, polițistul, care discută despre un articol din ziarul Răcnetul Carpaților editat de fracțiunea independentă condusă de avocatul Nae Cațavencu. Însemnările din articol lasă să se întrevadă rivalitatea politică dintre Tipătescu și Cațavencu, cel dintâi fiind considerat de cel din urmă „vampir” local (noțiunea de vampir fiindu-i explicată de Tipătescu lui Pristanda cu formula „unul care suge sângele poporului”). Animozitatea dintre cei doi oameni politici, dezvăluită încă din prima frază a textului, anticipează conflictul principal al comediei.</p>
				<p>Intriga este dozată în scenele I și II ale primului act și revelată treptat, pentru sporirea tensiunii dramatice. Ea este conținută parțial în povestirea „polițaiului” către prefect, despre ceea ce ascultase pe furiș, cățărat pe ulucile casei lui Cațavencu, la fereastra deschisă. Avocatul vorbea despre o scrisoare care urma să îi aducă voturile râvnite, dar înainte ca Ghiță să-i audă conținutul, cineva dinăuntru aruncase pe geam un chibrit aprins și el se prăbușise peste un trecător. Veriga lipsă din relatarea lui Pristanda este cunoscută în scena II, când Trahanache, președintele organizației locale a partidului de guvernământ și prietenul prefectului, îi aduce acestuia vestea că a avut o întrevedere cu Nae Cațavencu și a aflat că deține o „scrisoare de amor în toată regula”, adresată de Tipătescu soției sale, Zoe Trahanache. Biletul de dragoste urma să fie publicat două zile mai târziu.</p>
				<p>Evenimentele se succedă într-un ritm alert și de aceea expozițiunea se intersectează cu intriga, iar intriga antrenează instantaneu desfășurarea acțiunii. Trahanache vede în scrisoarea aflată la Cațavencu doar un fals josnic și îl roagă pe „prietinul” său să nu se tulbure și mai ales să nu-i spună nimic Zoei, consoarta prea „simțitoare”. Tipătescu ordonă arestarea „mișelului”, dar Zoe îi cere lui Ghiță să-l elibereze imediat, pentru a negocia cu el condițiile redobândirii documentului incriminator. Cațavencu solicită, în schimbul scrisorii, să-i fie sprijinită candidatura ca deputat. Farfuridi și Brânzovenescu, doi membri de frunte ai partidului de guvernământ, prind de veste despre contactele repetate cu adversarul lor politic și se tem că prefectul trădează interesele grupului lor, urmărind să-l susțină pe Cațavencu drept candidat la colegiul al II-lea.</p>
				<p>Cu mari strădanii, Zoe își convinge amantul să-l sprijine pe Cațavencu în alegeri și amândoi încearcă să-l înduplece pe Trahanache, omul decis totuși să afle dedesubturile poziției solide a adversarului și să-l distrugă.</p>
				<p>De la București, sosește o depeșă care anunță obligația colegiului al II-lea de a-l alege „cu orice preț, dar cu orice preț” pe Agamemnon Dandanache, un candidat necunoscut ce urmează să sosească din capitală. Zoe și Tipătescu sunt copleșiți de situație.</p>
				<p>În sala mare a primăriei, unde se țin discursurile electorale finale, Cațavencu și Farfuridi se confruntă oratoric pentru ultima oară, fiindcă președintele Comitetului electoral, același Zaharia Trahanache, anunță solemn numele candidatului susținut de grupul liberal local. Zoe și Tipătescu sunt înștiințați de Zaharia că a găsit două giruri falsificate de Cațavencu și că în felul acesta șantajistul va trebui să renunțe la pretențiile anterioare.</p>
				<p>Proclamarea lui Agamemnon Dandanache produce o mare indignare în rândul susținătorilor lui Cațavencu precum și perplexitatea celui din urmă. Încercarea avocatului de a riposta, dezvăluind imoralitatea Zoei și ridicolul posturii de soț înșelat a lui Trahanache, este curmată de intervenția promptă a lui Ghiță și a oamenilor lui. Această scenă reprezintă punctul culminant.</p>
				<h2>Deznodamantul</h2>
				<p>Deznodământul, caracteristic comediei, este fericit. În încăierarea celor două tabere, Cațavencu pierde scrisoarea. Dandanache este ales deputat și Cetățeanul turmentat care, providențial, regăsește documentul intim, ascuns în căptușeala pălăriei avocatului, îl înapoiază „andrisantului”, adică Zoei. Aceasta îl iartă pe Cațavencu, dar îi impune să conducă manifestația publică și banchetul popular din grădina primăriei, organizate în cinstea proaspătului deputat.</p>
				<p>Ca orice text dramatic, O scrisoare pierdută este astfel realizată, încât să poată fi reprezentată pe scenă. Pentru a păstra tensiunea subiectului la nivelul necesar captării continue a interesului cititorului/ spectatorului, Caragiale utilizează mai multe procedee. Criticul Florin Manolescu remarcă plasarea, la finalul fiecărui act, a câte unui fapt cu rol de „obstacol creator de tensiune” (pentru actul I – anunțul lui Trahanache cum că l-a prins pe Cațavencu, „onorabilul”, cu o plastografie; pentru actul II – primirea depeșei de la București care solicită susținerea altui candidat; pentru actul III – încăierarea), un element-surpriză care împinge acțiunea către un orizont neanticipat de receptor. Suspansul este întreținut magistral și prin amânarea introducerii în scenă a unor personaje-cheie, cum sunt Cațavencu și Dandanache. Despre Cațavencu se vorbește încă din scena I a primului act, dar el apare abia în scena VII din actul II, iar Dandanache, numit în ultima scenă a actului II, se ivește abia în scena II a actului IV. Abia după ce lectorul/ spectatorul și-a construit o imagine proprie despre acești actanți, bazată pe comentariile celorlalte personaje, are loc includerea lor propriu-zisă în acțiune.</p>
				<p>Convenția teatrală impune anumite limite de timp și de spațiu desfășurării dramatice, dar Caragiale știe să le depășească. În acest sens, Florin Manolescu numește procedeul lărgirii scenei, folosit de autor pentru a lăsa impresia de viață autentică, nesfârșită și nestingherită în curgerea ei. Astfel, prin relatările lui Ghiță, sunt aduse în proximitatea spațiului limitat al acțiunii, soția lui, cei nouă copii ai săi, popa Pripici, Tăchiță, Petcuș, Zapisescu – acoliții lui Cațavencu, ministrul care îl cheamă la telegraf pe prefect; Trahanache îl amintește pe fiul său de la facultate etc.</p>
				<p>Consecința utilizării acestor procedee este „de a pune scena în legătură cu lumea”, de a face din ficțional un afluent al realului.</p>
				<h2>Particularități ale compoziției textului dramatic</h2>
				<p>Textul dramatic are o organizare particulară care include: lista persoanelor ce participă la acțiune; didascaliile – indicații referitoare la diviziunile operei (acte, scene), la decor, la timp, la mișcarea personajelor, la gesturile, la mimica, la tonul, la sentimentele acestora etc.; gruparea acțiunilor în acte și scene; succesiunea de replici, întrucât dialogul devine modul de expunere dominant.</p>
				<p>Pagina inițială a Scrisorii pierdute este un fragment cu funcție metatextuală în care sunt identificate specia („comedie”), compoziția („în patru acte”) și participanții la acțiune împreună cu funcțiile lor („ștefan Tipătescu, prefectul județului”), cu îndeletnicirile și implicările lor („Tache Farfuridi, avocat, membru al acestor comitete și comiții”), cu automistificările lor („Agamemnon Dandanache, vechi luptător de la ‘” sau „Nae Cațavencu, avocat, director-proprietar al ziarului «Răcnetul Carpaților»...”), cu „greutatea” responsabilităților asumate („Zaharia Trahanache, prezidentul comitetului permanent, Comitetului electoral, Comitetului școlar, Comitetului agricol și al altor comitete și comiții”), cu relațiile dintre ele („Zoe Trahanache, soția celui de sus”) etc.</p>
				<p>Acest prim contact cu personajele preia unul din rolurile expozițiunii din textul epic, îndeplinind funcția caracterizării directe, de către narator (autor).</p>
				<p>În cazul lui Cațavencu, poziția malițioasă a autorului se identifică prin denumirile bombastice, a ziarului și a „Societății Enciclopedice-Cooperative «Aurora Economică»”. În ceea ce-l privește pe Dandanache, abia în actul IV, după ce eroul își face apariția și își dezvăluie obtuzitatea și ticăloșia, se poate înțelege calificarea „vechi luptător de la ‘” ca o etichetare batjocoritoare, în conflict radical cu esența „patriotică” a personajului. În egală măsură, abia pe parcursul lecturii se lămurește statutul echivoc al Zoei, de „soție a celui de sus”, în situația în care, în capul listei, se află Tipătescu.</p>
				<p>În consecință, în lista „persoanelor” Caragiale așază măști personajelor (termenul personna înseamnă mască) sau, dimpotrivă, face gestul de a le ridica, fără a-l duce până la capăt, într-o complicitate veselă cu cititorul.</p>
				<p>La finalul acestei dintâi prezentări a eroilor, autorul plasează notațiile despre timpul și spațiul acțiunii. Cum personajele au un nume (în general transparent, sugerând caracterul celui care îl poartă), o identitate socială, ele sunt puse într-un sistem de interrelaționare și beneficiază de un cadru spațio-temporal al mișcării, prologul e încheiat și acțiunea poate începe.</p>
				<p>Prin didascalii se numesc articulațiile mari ale textului: actele (actul fiind principala subdiviziune a textului dramatic, cu o acțiune unitară, delimitată printr-o pauză de celelalte părți ale operei) și scenele (scena reprezentând o subîmpărțire a actului ce aduce o modificare la nivelul prezenței personajelor sau a timpului/ spațiului acțiunii). </p>
				<p>O scrisoare pierdută este alcătuită din patru acte și  de scene, grupate astfel: actul I –  scene; actul II –  scene; actul III –  scene; actul IV –  scene.</p>
				<p>Actul I prezintă atacurile ziarului condus de Cațavencu împotriva lui Tipătescu, exercitarea șantajului asupra grupului aflat la putere, prin mijlocirea scrisorii pierdute de Zoe și dobândite de Cațavencu, surescitarea Zoei și a amantului său, începutul bănuielilor de trădare a partidului nutrite de Farfuridi și de Brânzovenescu.</p>
				<p>Actul II surprinde tratativele cu Nae Cațavencu, pentru recuperarea scrisorii și, în cele din urmă, hotărârea prefectului și a Zoei de a-l susține pe politicianul independent în alegeri; decizia abia luată este minată de telegrama sosită de la „centru” care solicită imperios alegerea lui Dandanache.</p>
				<p>Actul III se oprește asupra zilei dinaintea votării. Sunt prezentate discursurile electorale ale celor doi contracandidați, Farfuridi și Cațavencu și proclamarea numelui candidatului susținut de colegiul II: Agamemnon Dandanache.</p>
				<p>Întrunirea de la primărie sfârșește într-o confruntare fizică a taberelor opuse. Actul IV aduce rezolvarea conflictului. Cațavencu pierde scrisoarea și aceasta, regăsită de Cetățeanul turmentat, e redată Zoei. Dandanache este ales deputat și Cațavencu îl omagiază, conducând festivitatea organizată în cinstea lui.</p>
				<p>Actele II și IV au un număr mai mare de scene, fapt datorat importanței majore a acțiunilor conținute. Ele se află într-un raport de simetrie inversă. Actul II duce la complicarea maximă a acțiunii și la un climax al tensiunii dramatice, actul ultim anulează toate sursele conflictuale și face să descrească treptat încordarea emoțională, aducând-o la punctul zero.</p>
				<p>Dar didascaliile furnizează și informații despre decor (casa lui Tipătescu, sala cea mare a primăriei, grădina casei lui Trahanache), schimbarea cadrului fiind și o sugestie a trecerii timpului. Unele indicații scenice au o valoare strict funcțională, fixând, spre exemplu, poziția unui personaj față de celelalte șex.: „Farfuridi (de la tribună)”ț, în timp ce altele sunt studii psihologice în miniatură șex.: „Pristanda (uitându-se pe sine și râzând): Curat condei! (luându-și numaidecât seama, naiv) Adicăte, cum condei, coane Fănică?...”ț.</p>
				<p>Retras în spatele personajelor, autorul se folosește de indicațiile scenice spre a le defini caracterul șex.: „Cațavencu (întrerupându-l lătrător)”ț; procesele de conștiință șex.: „Tipătescu (în luptă cu el însuși)”ț; sentimentele șex.: „Brânzovenescu (cu îndoială)”ț; emoțiile șex.: „Zoe (înecată)”ț procedând precum naratorul omniscient căruia nu-i scapă nimic din existența eroilor săi.</p>
				<p>Textul trăiește din schimbul de replici, dialogul devenind o modalitate de organizare compozițională. Replicile au un anumit ton ș„Farfuridi (grav)”ț, sunt însoțite de manifestări nonverbale ș„Cetățeanul (sughite)”; „Cațavencu (plâns cu hohot”)ț, au reliefuri intonaționale ș„Cațavencu (îngrașă vorbele)”ț răsună, sunt vii, în ciuda faptului că personajele rămân schematice, date fiind limitele de timp, de spațiu, de acțiune pe care le presupune genul dramatic în sine.</p>
				<p>Mai rar, Caragiale folosește și monologul scenic, precum în secvența destăinuirii lui Ghiță în legătură cu avantajele poziției sociale a șefului său și, în contrapondere, cu neajunsurile dintr-o „famelie mare” cum este a lui.</p>
				<h2>Personajele. Construcția personajelor</h2>
				<p>Pompiliu Constantinescu afirma: „Ca orice scriitor clasic, Caragiale e creator de tipuri, unele mai adânci, altele profilate, altele mai schematice, dar toate de un omenesc autentic”.</p>
				<p>Tipurile realizate de autor dovedesc capacitatea lui de a filtra detaliile care însoțesc particularul, accidentalul și de a reține astfel esența umană. Același critic literar distinge în Cațavencu – „demagogul”, în Pristanda „micul funcționar prost plătit, găinar, din cauza mizeriei”, în Cetățeanul turmentat – „omul fără opinie politică”, în Trahanache „un ramolit în fază benignă” dar „și simbolul unui șef de organizație, cu fals prestigiu de autoritate”, în Dandanache – „pelticul și uitucul, bătrânul decrepit, un tip de profitor politic”, în Tipătescu – „micul satrap”, în Farfuridi și Brânzovenescu – niște „ramoliți, incapabili”, în Zoe – femeia „mai emancipată, mai voluntară, care unește ambiția socială și grija de reputație cu amorul clandestin”. Aceste tipuri își au un corespondent mai puțin evoluat în celelalte comedii ale autorului, în care acțiunea se petrece într-un mediu social inferior, cel al mahalalei. În O scrisoare pierdută lumea înfățișată este cea a intelectualilor de provincie, „zonă morală care este un compromis între mentalitatea de mahala și cea burgheză”.</p>
				<p>Totodată universul uman construit de dramaturg are coordonatele lui eterne, ceea ce face ca opera autorului să nu se perimeze, să nu-și piardă valoarea de document de viață palpabilă.</p>
				<p>Eroii lui Caragiale, deveniți memorabili și atemporali, prin câteva schimburi de replici, prin orgoliul, prin ambițiile, prin șiretlicurile, prin fixațiile lor sunt pasiuni umane în mișcare. Scriitorul are capacitatea extraordinară de a-i diferenția, chiar și când conținutul lor moral seamănă izbitor, în ciuda faptului că genul dramatic nu este atât de bogat în posibilități de caracterizare, precum genul epic.</p>
				<p>Dacă Trahanache, Farfuridi, Brânzovenescu sunt politicieni de aproximativ aceeași vârstă, ramoliți, „incapabili”, ei se individualizează totuși radical. Trahanache devine simpatic prin inocența manifestată în fața dovezii limpezi de adulter și prin dragostea paternă pentru Zoe, Farfuridi este maniac și arogant, obositor în discursul său prolix și ilogic, Brânzovenescu este un individ șters și laș.</p>
				<p>De asemenea, Farfuridi și Cațavencu ilustrează deopotrivă postura demagogului, dar sunt inconfundabili: cel dintâi – anchilozat în „gândirea” lui politică, cel de-al doilea – cameleonic, receptiv la orice schimbare, gata oricând de compromis.</p>
				<p>În această comedie nu se poate fixa cu certitudine personajul principal și nici nu se poate vorbi despre un personaj pozitiv propriu-zis. Cea mai elocventă caracterizare a umanității surprinse de dramaturg, în întregul ei, o face Tipătescu printr-o replică succintă, dar cât se poate de grăitoare: „Ce lume!”</p>
				<p>ștefan Cazimir menționează ca modalitate de construire a personajelor caragialiene și procedeul revelațiilor succesive, ca în cazul lui Pristanda, a cărui evoluție „perfect logică și unitară, e pe alocuri imprevizibilă”. Spre exemplu, polițistul care îl arestează abuziv pe Cațavencu își cere iertare mai apoi, îi declară că în inima lui are alte sentimente, dar că datoria îi dictează acțiuni împotriva considerațiilor personale. Servilismul manifestat în chip neașteptat față de cel ce devenise dușmanul de moarte al lui Tipătescu aduce astfel „o confirmare nebănuită a esenței sale deja cunoscute”. Pristanda nu e doar sluga prefectului, e o slugă posibilă pentru orice posibil stăpân. În realizarea personajelor apar și simetrii, opoziții, nuanțări. și Cațavencu și Dandanache urmăresc ascensiunea politică/ socială prin intermediul șantajului cu o scrisoare de amor, dar, în timp ce unul coboară vertiginos treapta mult râvnită, celălalt o urcă triumfător. Nuanțarea poate fi întrezărită în cazul personajelor Farfuridi și Brânzovenescu. Unul exagerează, celălalt temperează, primul este vocea, al doilea se transformă în ecou: „Farfuridi – Ei, pentru cine votăm? Brânzovenescu – Pentru cine votăm?”</p>
				<p>Organizarea personajelor în cupluri comice le reliefează similitudinile de reacție sau automatismele (Farfuridi – Brânzovenescu), discordanțele în parcursul emoțional (Zoe – Tipătescu), incompatibilitatea asocierii (Tipătescu, amantul – Trahanache, soțul înșelat, uniți într-o prietenie profitabilă pentru ambele părți).</p>
				<h2>Modalități de caracterizare</h2>
				<p>Primul contact al lectorului cu personajele se face cu ajutorul listei personajelor și prin intermediul numelor. Caragiale mărturisea că, înainte de a imagina liniile directoare ale unei opere, avea nevoie să stabilească numele eroilor săi. Garabet Ibrăileanu remarca: „Așadar, în deosebire de viața reală, unde numele e oricare, în literatură personajul trebuie să se nască odată cu numele care convine naturii sale fizice și morale”. În comedia lui Caragiale, numele „dau impresia că fac parte din personagiile pe care le denumesc”. Ele sugerează caracterul, cum este Pristanda (pristanda e un dans moldovenesc executat după comenzile unui conducător de joc) sau Trahanache (trahanaua fiind o cocă moale) ori Brânzovenescu și Farfuridi (de la brânză și farfurie, deci oameni meschini, inferiori) sau Cațavencu (cață însemnând femeie bârfitoare iar cațaveică – haină cu două fețe). În unele situații, cum este numele Tipătescu, se face trimitere la recenta ascensiune socială (el este un tip care a parvenit) dar și la tribulațiile lui sentimentale (este tipul amorezului). Alteori numele dezvăluie rolul personajului în acțiune, cum este Dandanache – cel ce produce încurcături, dandanale. Un nume precum Zoe denotă distincția și, în epocă, era scris Zoë de purtătoarele din înalta societate.</p>
				<p>Cetățeanul turmentat este singurul personaj care nu primește un nume propriu-zis, el fiind desemnat ca ins oarecare (cetățean), iluzionat de participarea reală la viața județului, prin calitatea lui de alegător și stigmatizat prin viciul său, turmentat, ce poate fi înțeles, în sens figurat, ca dezorientat sau manipulat.</p>
				<p>Contrastul dintre esență și aparență devine transparent prin intermediul diminutivelor hipocoristice (hipocoristic = dezmierdător). ștefan (personaj impunător, de istorie românească) ajunge în viața intimă Fănică, Zoe (o doamnă cu pretenții) e alintată Joițica, iar teribilul Agamemnon, cuceritorul Troiei este anulat, în grandoarea lui, de formele Agamiță și mai ales Gagamiță.</p>
				<p>Caracterizarea făcută de celelalte personaje propune oglindiri realiste, cum este aprecierea lui Trahanache despre Tipătescu: „E iute, n-are cumpăt” sau, din contra, false, dezvăluirea finală a personajului neavând încă loc, cum este catalogarea inițială a lui Dandanache de către Tipătescu: „E simplu, dar îl prefer, cel puțin e onest, nu e mișel”.</p>
				<p>Organizarea textului sub forma schimbului de replici face ca limbajul să contribuie într-o măsură semnificativă la construirea unei imagini asupra personalității eroilor. Caracterizarea prin vorbe dezvăluie un Cațavencu „lătrător”, un Dandanache bâlbâit și peltic, semn al incapacității mintale, un Trahanache mult prea lent în reacțiile lui (ca dovadă, ticul verbal „Ai puțintică răbdare”), un Pristanda umil, constant aprobator al spuselor șefului său („curat mișel”, „curat murdar” etc.), un Farfuridi cu apucături automate („la douăsprezece trecute fix mă duc la tribunal”), un Tipătescu vulcanic („Îl împușc! Îi dau foc!”).</p>
				<p>Datorită faptului că mai toți eroii lui Caragiale trăiesc cu obsesia păstrării unei anumite imagini despre sine, a ființei demne, respectabile, ei se adresează frecvent unii altora cu apelative precum: „onorabile”, „stimabile”. Folosite în exces și în situații nepotrivite, asemenea forme de politețe devin ridicole și subliniază comportamentul fals, ipocrit: „Trahanache – Stimabile! stimabile, rog, dați afară pe onorabilul!”</p>
				<p>Faptele personajelor, atitudinile lor, reacțiile psihologice, gesturile ca modalități de caracterizare indirectă, nu fac decât să sublinieze tiparul moral și comportamental liminar, dezvăluit prin nume sau prin poziția socială, în lista „personajelor”, întrucât eroii nu evoluează. La finalul experienței care animă atâtea voințe, fiecare este mulțumit de reașezarea lucrurilor în albia lor liniștită și, ceea ce este mult mai important, de conservarea propriului prestigiu, de satisfacerea orgoliului. Corupția, adulterul, minciuna, falsul, abuzul pot să-și urmeze cursul, deoarece în niciunul dintre eroi nu s-a înregistrat vreo tresărire morală. Andrei Pleșu explică astfel acest fenomen caracteristic umanității, în orice epocă: „Singura autoritate pe care conștiința individuală nu și-o pune niciodată sau aproape niciodată la îndoială e autoritatea morală. Capacitatea de a distinge între bine și rău, între viciu și virtute, dreptate și nedreptate pare a fi la îndemâna tuturor. În materie de etică, funcționăm constant printr-o nedemolabilă autocomplezență. Trăim într-o inflație barocă a competenței morale, într-o lume a cărei principală dezordine riscă să fie faptul că toți membrii ei se simt moralmente în ordine sau că toți resimt dezordinea proprie drept neglijabilă”. (Minima moralia).</p>
				<p>Zoe și Tipătescu se delimitează de gestul de „canalie” al lui Dandanache, de a nu restitui scrisoarea ce i-a adus deputăția și apreciază, indirect, josnicia mai atenuată a lui Cațavencu, „plastograful” care promisese a le înapoia documentul defăimător. Însă nici ei nu-și pot înțelege vina, așa cum nici Trahanache nu se tulbură de a-i fi asigurat abuziv candidatului venit de la centru unanimitatea promisă, în alegeri.</p>
				<h2>Relația Tipătescu – Zoe</h2>
				<p>Tipătescu și Zoe ilustrează cuplul de amorezi din teatrul clasic, numai că relația lor sentimentală secretă este bazată pe un adulter. Oficial, el este prefectul județului, un om care a irosit șansa unei cariere în capitală, rămânând în orașul de munte, la insistențele lui Trahanache și mai ales ale Zoei, căci, după cum afirmă venerabilul „prezident”, „la drept vorbind, Joițica a stăruit mai mult”. În viața particulară, este prietenul cel mai apropiat al lui Zaharia, ceea ce nu-l împiedică să întrețină, duplicitar, o idilă cu mult mai tânăra soție a acestuia.</p>
				<p>Prin autocaracterizare, Tipătescu apare ca un ins capabil, un om de bază al partidului, conștient de propriile merite: „... mi-am sacrificat cariera și am rămas între d-voastră, ca să vă organizez partidul – căci fără mine, trebuie să mărturisiți, că d-voastră n-ați fi putut niciodată să fiți un partid...”</p>
				<p>El este introdus în acțiune încă din prima scenă, pe când Zoe, despre al cărei trecut nu se pomenește niciun detaliu, apare în scena V a primului act, după ce mai multe personaje vorbesc despre ea. Tipătescu amintește de plimbările lui cu Zoe și cu Trahanache, prin oraș și de spiritul glumeț al femeii care propune, în joacă, numărarea steagurilor puse de Ghiță. Polițistul mărturisește că este o persoană de la care așteaptă protecție, iar Trahanache evocă firea ei „simțitoare” și îi cere lui Tipătescu să nu-i spună nimic despre șantajul lui Cațavencu. Abia după ce i se construiește astfel imaginea unei dame din lumea bună, cu o fire generoasă și sensibilă, Zoe își face apariția, „dezolată”, „înecată” de durerea de a se ști la un pas de a pierde tot ce dobândise prin căsătoria cu vârstnicul Zaharia: avere, poziție socială înaltă, puterea de a influența viața politică și socială din județ.</p>
				<p>Chiar dacă prima ei replică este: „Sunt nenorocită, Fănică.” și, până spre sfârșitul ultimului act, este înfățișată într-o stare de surescitare, de disperare, Zoe se arată, în fapt, suficient de puternică și de lucidă, încât să-i determine pe cei doi bărbați din viața ei să acționeze după și la îndemnurile ei. Tipătescu este impulsiv. „Lupta este disperată. Vrea să ne omoare, trebuie să-l omorâm”, proclamă el nerealist, în absența unei soluții concrete de a-l reduce la tăcere pe Cațavencu. Zoe se manifestă cu mai multă cumpătare. „Pe Ghiță l-am trimis eu la Cațavencu, să-i cumpere scrisoarea cu orice preț”, anunță ea, demonstrând o perfectă adaptare la situație.</p>
				<p>Prefectul se gândește să curme suferința iubitei sale – dacă scrisoarea ajunsă la rivalul politic ar fi publicată – prin fuga lor în lume. Ea însă respinge propunerea lui ca fiind imatură, întrucât nu este deloc atrasă de perspectiva romantică. Firea ei pragmatică îi impune să încerce orice strategie i-ar permite să păstreze tot ce are. Când Tipătescu refuză cu hotărâre compromisul politic de a-l susține pe Cațavencu, Zoe este indignată de atitudinea lui și îi cataloghează principiile cu formula disprețuitoare „nimicurile tale politice”. Nu poate exista ceva mai presus de aparența femeii de lume, onorabile și din această cauză ea își propune să lupte împotriva tuturor, chiar împotriva guvernului, dacă țelul său este amenințat.</p>
				<p>Dar deliberarea amantului nu durează mult. Sentimentul pentru Zoe întrece responsabilitățile lui de cap al județului, așa că și el, sfidându-i pe membrii partidului care îl acuză de trădare, decide să-l sprijine pe avocatul șantajist, în alegeri.</p>
				<p>Ca orice îndrăgostit autentic, Tipătescu are momente de intensă trăire, pe care nu le poate ascunde. Aflând vestea că Trahanache a găsit polița falsificată de Cațavencu, adică salvarea lor, el o sărută pe Zoe, în chiar clipa când soțul abia se întoarce cu spatele. Zoe este obișnuită să disimuleze și nu săvârșește asemenea imprudențe. Văzând în ea femeia interesată și calculată, șerban Cioculescu susține că iubirea ei este mai degrabă „epidermică” decât pasională.</p>
				<p>Totuși Zoe are puterea de a-l ierta pe cel care îi pricinuise atâtea spaime, după ce își recuperează bilețelul de amor pierdut. Cațavencu o numește „un înger”, iar Cetățeanul turmentat vede în ea o „damă bună”.</p>
				<p>Este de remarcat că Tipătescu și Zoe sunt personaje pe care Caragiale nu le satirizează prin comicul de limbaj și nici prin cel de nume. Apelativele „Fănică” și „Joițica” au doar rolul de a trece eroii dincolo de cortina vieții lor publice, dezvăluindu-le slăbiciunile. Se poate deduce de aici o oarecare simpatie a autorului pentru ei, căci „conjunctura e departe de a fi comică, iar personajele nu au nimic ridicol”.</p>
				<h2>Modalitățile comicului</h2>
				<p>Comedia se folosește de arma râsului pentru a sancționa diferite tare ale societății sau ale individului.</p>
				<p>Comicul semnalează contrastul creat între aparență și esență, între vorbă și faptă, între automatism și natural, între scopuri și mijloace, între efort și rezultat etc.</p>
				<p>Comicul de moravuri dezvăluie o societate în care abaterea de la valorile morale devine normă. Prefectul se folosește de avantajele puterii deținute pentru a răscumpăra scrisoarea de la Cațavencu; Trahanache, Farfuridi și Brânzovenescu întocmesc liste cu alegătorii cărora le pot influența votul; polițistul se declară în serviciul permanent al prefectului dar și al Zoei și al lui Trahanache, pe acesta din urmă întâmpinându-l cu formula: „Sărut mâna, coane Zahario”; soția lui îl îndeamnă la o atitudine lipsită de scrupule: „Ghiță, pupă-l în bot și-i papă tot, că sătulul nu crede la ăl flămând...”; Dandanache obține un loc în Parlament prin șantaj; Cațavencu se extaziază în fața beneficiilor unui sistem constituțional și „plânge” gândindu-se la „țărișoara” lui; Tipătescu, Zoe și Trahanache întrețin un triunghi conjugal. Înșelătoria, minciuna, abuzul în funcție, corupția, imoralitatea, demagogia ies la iveală din rețeaua complicată a relațiilor întreținute de personaje. Replica lui Trahanache: „A! ce coruptă soțietate! Nu mai e moral, nu mai sunt prințipuri, nu mai e nimic; enteresul și iar enteresul...” ar putea deveni concluzia tuturor acțiunilor săvârșite de el și de ceilalți. Numai că Zaharia, rostind aceste cuvinte, se autoabsolvă, așa cum fac și Zoe și Tipătescu, atunci când își manifestă oroarea față de ticăloșia lui Dandanache. Incapacitatea de înțelegere a propriilor defecte determină schimbarea extrem de rapidă a alianțelor. Cațavencu închină „În sănătatea iubitului nostru prefect”, e încurajat de Zoe pentru o viitoare Cameră și felicitat de Trahanache: „și așa zi, ai? d-ai noștri, stimabile? Bravos! mă bucur.”</p>
				<p>Comicul de situație se manifestă plenar încă din scena inițială a stabilirii numărului de steaguri puse în oraș de Ghiță. Tipătescu este aici „judecătorul” amuzat și Ghiță „incriminatul”, concluzia reieșită din examinare fiind: „... dacă nu curge, pică”.</p>
				<p>Plină de umor este și secvența în care soțul înșelat, după ce i s-a arătat „docomentul” trădării Zoei, încearcă să-l calmeze pe amantul „turbat”, cu argumentul că nu trebuie să se tulbure „pentru fitece mișelie”.</p>
				<p>Confuzia pe care Dandanache o face între prefect și venerabilul „prezident”, atribuindu-i-o ca soție pe Zoe celui dintâi este savuroasă și potențează imaginea de amnezic a personajului.</p>
				<p>Intrările și ieșirile Cetățeanului turmentat, petrecute de obicei în momente de tensiune dramatică ridicată, stârnesc și ele râsul, căci grija lui de a afla cu cine trebuie să voteze le pare celorlalți ridicolă, chiar vrednică de dispreț, pe lângă frământările lor aureolate de interesul personal.</p>
				<p>Dramaturgul exploatează și comicul de nume, așa cum o făcuse, înaintea sa, Alecsandri. Sufixele „-ache” (Trahanache, Dandanache) și „-idi” (Farfuridi) sugerează originea grecească a personajelor. Este știut faptul că, la sfârșitul secolului al XIX-lea, clasa politică românească avea multe elemente alogene.</p>
				<p>Dar Caragiale nu se arată xenofob. Pentru el pătura politică e la fel de putredă, indiferent din cine este constituită. Ideea reiese din discursul ultim al lui Cațavencu, din care răzbate și comicul de intenții al autorului: „... Toți ne iubim țara, toți suntem români!... mai mult sau mai puțin onești!”</p>
				<p>Numele eroilor este în strânsă legătură cu caracterul lor (Trahanache e precum o „trahana”, adică lesne de modelat de către Zoe) sau cu dominanta personalității (Cațavencu este o adevărată „cață”, o fabrică de vorbe goale, un demagog prin excelență) etc.</p>
				<p>Prenumele lor – Fănică, Joițica, Ghiță, Nae – fac din ei oameni apropiați lectorului, prezențe familiare.</p>
				<p>Comicul de caracter lasă să se întrevadă tiparul uman etern cât și actualizarea lui într-un context istoric și social concret. Farfuridi și Cațavencu sunt variante ale demagogului, dar cel dintâi este și o incarnare a prostului, pe când cel de-al doilea – a ambițiosului. Tipătescu este amorezul dar și conducătorul abuziv, Trahanache – încornoratul „zaharisit”, Zoe – adulterina, Dandanache – parvenitul/ canalia politică, Pristanda – slugarnicul, Cetățeanul turmentat – viciosul. „Dezordinea” provocată în viața orașului de provincie se datorează ambițiosului și pretenției sale irepresibile: „Vreau ce mi se cuvine ș...ț; vreau ceea ce merit în orașul ăsta de gogomani, unde sunt cel dintâi... între fruntașii politici...” Ieșirea lui în arenă antrenează reacțiile adverse și, implicit, în lupta care se dezlănțuie, identificarea fiecărui erou cu un prototip uman.</p>
				<p>Comicul de limbaj are, în opera lui Caragiale, cele mai bogate resurse. Trahanache și Pristanda sunt definiți magistral, unul în încetineala lui, celălalt în slugărnicia sa prin ticurile verbale („ai puțintică răbdare” și, respectiv, „curat...”). Demagogia lui Cațavencu este relevată prin truisme („... un popor care nu merge înainte, stă pe loc, ba chiar dă înapoi”), prin etimologia populară („falit” este asimilat cu sensul „de fală”, iar „capitalist” cu înțelesul „locuitor al capitalei”), prin nonsens („Noi aclamăm munca, travaliul care nu se face deloc în țara noastră”), prin interferența stilurilor (într-un cadru neoficial, i se adresează lui Ghiță oratoric: „Cetățene, nu uita condiția cu care am venit aici!”), prin falsa citare („Scopul scuză mijloacele, a zis nemuritorul Gambetta”, cugetarea aparținându-i, de fapt, lui Machiavelli). Discursul lui electoral, studiat, dinamic, „lătrător” indică în el politicianul capabil să manipuleze prin cuvinte poleite și nesincere („Scopul soțietății este ca România să fie bine și tot românul să prospere!”) sau prin gesturi exagerate, artificiale (plânge cu hohote, reflectând la fericirea și progresul „țărișoarei” lui). Limbajul pretențios care trădează ruptura tragicomică dintre vorbe și fapte primește o replică neașteptată, caricaturizantă, prin deformarea neologismelor, de la Cetățeanul turmentat. „Societatea Enciclopedică-Cooperativă «Aurora Economică Română»” fondată de către Cațavencu, devine o alăturare ridicolă de vocabule, întreruptă de sughițuri, în rostirea Cetățeanului („Cioclopedică! Comportativă! Iconomie! Soțietate care va să zică...).</p>
				<p>Farfuridi prezintă în fața alegătorilor un discurs marcat de incoerență, „cât se poate mai scurt” în intenții, dar prolix, supraabundent în realitate, sugestie a interminabilei vorbării politice. Opinia ilogică a acestui membru de frunte al partidului liberal („Din două una, dați-mi voie: ori să se revizuiască, primesc! dar să nu se schimbe nimica; ori să nu se revizuiască, primesc! dar atunci să se schimbe pe ici pe colo, și anume în punctele... esențiale...”) referitoare la scopul desfășurării alegerilor, și anume revizuirea Constituției și a Legii electorale, denunță aspectul de farsă al întregului proces electoral.</p>
				<p>Replicile lui Ghiță și ecourile vorbelor soției sale sunt hazlii prin folosirea termenilor colocviali/ populari: „douăspce”, „dobitocul”, „pupă-l în bot” etc.</p>
				<p>Dar cel mai acid funcționează comicul de limbaj în cazul lui Dandanache. Acest personaj, definit de Caragiale însuși ca fiind „mai prost decât Farfuridi și mai canalie decât Cațavencu”, se pulverizează, ca personalitate, prin vorbire.</p>
				<p>Defectele lui de pronunție („... nu fățea să nu fațem...”), apelativele ridicole („neicusorule”, „puicusorule”), excesul interjecțional („hodoronc-hodoronc, sdronca-sdronca”), anacolutul („... eu, care familia mea de la patruzsopt în Cameră, și eu ca rumânul imparțial, care va să zică... cum am zițe... în sfârșit să trăiască!”) îl transformă într-o creatură dezarticulată, racordată la realitate doar printr-o viclenie instinctuală.</p>
				<p>Comicul de limbaj, ca modalitate de caracterizare indirectă, îndeplinește un cumul de funcții. El dezvăluie mediul din care provine personajul (Ghiță), identificarea omului cu scopul (Cațavencu), dominanta comportamentală (Trahanache), nivelul de inteligență (Farfuridi, Brânzovenescu, Dandanache) etc. Este calea directă de acces spre esența personalității.</p>
				<p>Comedia lui Caragiale produce râsul contagios, aruncând totuși o lumină violentă, crudă asupra societății românești contemporane autorului și asupra defectelor umane atemporale. Râsul este când îngăduitor, când sarcastic, reliefând, prin modulațiile lui, varietatea identificărilor omului cu Omul.</p>
			</div>
		 );
		 
		 function OSP()
		 {
			ReactDOM.render(oSP , document.getElementsByClassName("Swapper")[0]);
		 };
		 
		 </script>
</div>
	
  </body>

</html>